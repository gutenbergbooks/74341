<!DOCTYPE html>
<html lang="it">
<head>
  <meta charset="UTF-8">
  <title>Al Polo Australe in velocipede | Project Gutenberg</title>
  <link rel="icon" href="images/cover.jpg" type="image/x-cover">
  <style>
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.break-before {page-break-before: always;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

span.smaller {display: block; font-size: 85%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad1 {margin-top: 1em;}

.ast {text-align: center; font-size: 120%; margin: 1em auto;}

.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}

sup {vertical-align: .3em;}
sub {vertical-align: -.5em;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.cap {text-align: right; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap;}

figure {margin: 1.5em auto; max-width: 100%; text-align: center;}
figcaption {text-align: center; font-size: 85%; text-indent: 0; margin: 0.25em 0;}

img {max-width: 100%; height:auto;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}

</style>
</head>
<body>

<div class="booktitle">
<h1>
AL POLO AUSTRALE
IN VELOCIPEDE
</h1>
</div>

<hr class="silver">

<div class="titlepage">
<p class="x-large">
E. SALGARI
</p>

<p class="pad1 main-t">
AL POLO AUSTRALE<br>
<span class="small">IN VELOCIPEDE</span>
</p>

<p class="pad1 small">
con 30 Illustrazioni di G. BRUNO e Carta geografica del viaggio.
</p>

<p class="pad4">
<span class="large">DITTA G. B. PARAVIA E COMP.</span><br>
<span class="small">(Figli di I. Vigliardi-Paravia)<br>
Tipografi — Librai — Editori<br>
Torino — Roma — Milano — Firenze — Napoli</span>
</p>
</div>

<div class="verso">
<hr class="mid">
<p>
PROPRIETÀ LETTERARIA
</p>

<p>
Torino — Stamperia Reale di G. B. Paravia e C.<br>
1630 (M) XII-95.
</p>
<hr class="mid">
</div>

<div class="somm">
<hr>
<p class="center x-large"><a href="#indice" id="indfront">INDICE</a></p>
<hr>
</div>

<div class="chapter">
<p>
<span class="pagenum" id="Page_1">[1]</span>
</p>

<figure><a id="fill-001"></a>
  <img src="images/ill-001.jpg" alt="&nbsp;">
</figure>

<h2 id="cap1">CAPITOLO I.
<span class="smaller">Il naufragio dell’Eira.</span></h2>
</div>

<p>
— È vero ciò che si dice, signor Linderman?
</p>

<p>
— A proposito di cosa, signor Wilkye?
</p>

<p>
— Che la spedizione polare organizzata dai vostri compatriotti,
è miseramente naufragata?
</p>

<p>
— È vero, rispose con voce secca, colui che si chiamava
Linderman.
</p>

<p>
— Dunque il vostro illustre esploratore polare, è stato
vinto dai ghiacci anche questa volta?
</p>

<p>
— Cosa v’importa?
</p>

<p>
— <i>By-god</i>!... Ad un onorevole membro della società
geografica degli Stati Uniti, può interessare molto.
</p>

<p>
— Me lo dite con una certa ironia, signor Wilkye, da
farmi supporre che voi siate contento che il mio compatriota
Smith non sia riuscito.
</p>

<p>
<span class="pagenum" id="Page_2">[2]</span>
</p>

<p>
— Può essere, signor Linderman. Che volete? Sarei più
contento che scoprisse il polo un americano, anzichè un
inglese.
</p>

<p>
— Infatti, si è veduto come l’hanno scoperto i vostri
compatriotti della <i>Jannette</i>.
</p>

<p>
— La loro missione era diversa, signor Linderman. La
Jannette andava in cerca di un passaggio libero fra lo
stretto di Behering e quello di Davis, e non del polo
nord.
</p>

<p>
— Ed è naufragata miseramente, disse il signor Linderman,
con ironia.
</p>

<p>
— Ma se si fosse diretta verso il polo, senza perdere
tanti mesi a cercare il passaggio, forse sarebbe riuscita.
</p>

<p>
— A farsi schiacciare dai ghiacci qualche mese prima.
</p>

<p>
— Troppa fretta, signor Linderman.
</p>

<p>
— Eh!... Pretendereste voi che gli Americani debbano
riuscire in tutto?... E chi credete che siano gl’Inglesi?...
Degli uomini di carta-pesta forse?... I miei compatriotti
navigavano già nei mari polari, quando in Europa non
si sapeva ancora che esistesse un’America.
</p>

<p>
— Colpa dei vostri grandi navigatori che non l’hanno
scoperta prima, questa America che dà tanta ombra, al
vostro paese, rispose con accento acre il signor Wilkye.
Ci voleva un italiano, un Cristoforo Colombo, per far
sapere ai vostri navigatori che esisteva un altro continente!
</p>

<p>
— Basta!... M’avete seccato abbastanza.
</p>

<p>
— To’!... Un flemmatico inglese che prende fuoco come
un zolfanello! Avete mai veduto una cosa simile, signori
miei?...
</p>

<p>
Un allegro scroscio di risa echeggiò intorno ai due litiganti.
Il signor Linderman s’alzò rosso come una peonia
di China e lasciò cadere, sul tavolo che gli stava dinanzi,
<span class="pagenum" id="Page_3">[3]</span>
un pugno così formidabile, da far traballare le tazze ricolme
o semi-piene di birra, che vi stavano sopra.
</p>

<p>
— Calmatevi, signor Linderman, disse una voce. Volete
diventare idrofobo?
</p>

<p>
— E vi prego di non rovesciare le nostre tazze, disse
un’altra. Che diavolo!... Metterete in subbuglio tutto il
club!....
</p>

<p>
Un secondo scroscio di risa, più fragoroso e più allegro
di prima, echeggiò intorno al tavolo dinanzi al quale stavano
sedute otto o dieci persone, fumando nelle pipe monumentali
o dei <i>puros</i> o dei veri <i>londres</i>.
</p>

<p>
— Volete farmi scoppiare? gridò il signor Linderman.
</p>

<p>
— C’è del tempo! esclamò il signor Wilkye. Un inglese
non scoppia così presto!...
</p>

<p>
— Se continuate ancora, vi dico che salto in aria come
una caldaia caricata a quaranta atmosfere.
</p>

<p>
— Non avete raggiunta la pressione necessaria, disse
uno dei bevitori.
</p>

<p>
— Ma, infine, si può sapere il motivo di tutto questo
chiasso? chiese un pezzo d’uomo, grasso come un bove,
con una folta barba rossa tagliata a becco, e che allo
aspetto sembrava qualche negoziante. Come è vero che
sono un onorevole membro della società degli uomini
grassi di Chicago, non ho capito ancora niente.
</p>

<p>
— Cosa volete saper voi di spedizioni polari, Bisby?
disse il signor Linderman, bruscamente.
</p>

<p>
— È vero che io non mi occupo che del prezzo dello
carni salate, rispose l’uomo mastodontico, ma giacchè
siedo fra voi, onorevoli membri della società geografica,
voglio che mi illuminiate.
</p>

<p>
— È vero, dissero parecchio voci. Nemmeno noi sappiamo
su che cosa voi discutete.
</p>

<p>
— Dell’infelice fine fatta dalla spedizione dell’inglese...
</p>

<p>
<span class="pagenum" id="Page_4">[4]</span>
</p>

<p>
— Scozzese, rettificò il signor Linderman.
</p>

<p>
— È tutt’uno per noi. Dunque vi dicevo che si discuteva
sul naufragio della spedizione di sir Beniamino
Leigh Smith.
</p>

<p>
— È andata a picco l’<i>Eira</i>? chiesero tutti, con una
certa emozione.
</p>

<p>
— Gli ultimi dispacci hanno recato l’annuncio, che i
superstiti della spedizione sono stati raccolti nello stretto
di Matotekine.
</p>

<p>
— Quando?
</p>

<p>
— Il 25 agosto, disse Wilkye.
</p>

<p>
— È vero, signor Linderman? chiesero parecchie voci.
</p>

<p>
— Sì, rispose seccamente l’inglese.
</p>

<p>
— Ma chi è, innanzi a tutto, questo signor Beniamino
Leight Smith? chiese l’onorevole membro degli uomini
grassi. Io vi ho detto che non m’intendo.....
</p>

<p>
— Che dei prezzi della carne salata, lo sappiamo signor
Bisby, rispose un bevitore.
</p>

<p>
— Sì, narrate signor Wilkye, dissero gli altri. Manchiamo
dei particolari della spedizione.
</p>

<p>
— Lasciatemi vuotare la mia tazza di birra e vi narrerò
ogni cosa . . . . . . . . . . . . . . . .
</p>

<p>
Questa discussione, che minacciava di diventare molto
acre fra il signor Linderman e il signor Wilkye, aveva
luogo in uno dei locali della sezione della Società geografica
americana di Baltimòra, la sera del 26 ottobre
dell’anno 1892.
</p>

<p>
Questa sezione, che contava fra i suoi membri i più
ricchi <i>yankees</i> della città, armatori, geografi, esploratori,
negozianti che si piccavano di occuparsi di scoperte geografiche,
quantunque ignorassero l’esistenza di qualche
continente, ogni sera era popolatissima, essendo in quel
tempo assai fiorente.
</p>

<p>
<span class="pagenum" id="Page_5">[5]</span>
</p>

<p>
Non crediate però, che in quelle sale, quei bravi americani
si limitassero a discutere di geografia e di esplorazioni.
Oibò!... Affaristi per eccellenza e grandi bevitori
come sono in generale tutti gli abitanti degli Stati
dell’Unione, s’occupavano molto dei loro affari, e fra
una discussione e l’altra, fra la scoperta di un nuovo
fiume, o di un’isola, o di un nuovo popolo di selvaggi,
o fra qualche comunicazione della presidenza, parlavano
dei prezzi degli zuccheri, dei caffè, delle carni
salate, del pesce secco o dei porci di Chicago e bevevano
come otri, alternando birra e bicchieri di <i>wisky</i> e
di <i>grogs</i>.
</p>

<p>
Però dobbiamo dire, che fra quei numerosi membri
contavansi delle persone di valore, dei distinti geografi
che s’occupavano con vera passione delle scoperte e dei
valenti esploratori che avevano già intrapreso dei lunghi
viaggi su tutti e cinque i continenti. Fra questi primeggiavano
soprattutto i signori Wilkye e Linderman, due
fieri antagonisti che mai si trovavano d’accordo sullo
stesso terreno, pel semplice motivo che uno era americano
e l’altro inglese.
</p>

<p>
Il signor Wilkye, un <i>yankee</i> puro sangue, malgrado non
contasse in quel tempo che trentadue anni, era già noto
negli Stati dell’Unione. Figlio di un ricco costruttore di
velocipedi, morto più volte milionario, aveva già intrapresi
lunghi viaggi e compiute assai ardite esplorazioni
sulle coste della Groenlandia, spingendosi fino allo stretto
di Smith, sulle spiaggie della Terra della Regina e della
baia di Baffin, perdendo la nave che aveva armato a
proprie spese, rimasta prigioniera fra i ghiacci dopo due
svernamenti.
</p>

<p>
Oltre a ciò, professava un vero culto pel velocipedismo,
ed aveva fama di essere uno dei più resistenti campioni.
<span class="pagenum" id="Page_6">[6]</span>
Aveva già fondato parecchi Club e di molti era il presidente.
</p>

<p>
Il secondo invece, era un ricchissimo armatore, proprietario
di una trentina di navi a vela ed a vapore e
di un grandioso cantiere, ed era pure noto pei suoi numerosi
viaggi intrapresi in tutte le regioni del globo e
particolarmente nei mari australi del circolo polare.
</p>

<p>
Bei tipi entrambi però, audaci, risoluti, decisi a tutto.
Erano tutti e due di statura atletica, con membra poderose,
muscoli di ferro, abituati ai più duri esercizii del
corpo; erano diversi soltanto nelle tinte. Mentre l’americano
aveva i capelli e la barba nera e la pelle bruna,
che tradivano un incrocio di razze nordiche colle meridionali,
l’altro invece aveva i capelli e la barba rossa e la
pelle rosea come un anglo-sassone.
</p>

<p>
Riprendiamo ora il filo della nostra veridica istoria.
</p>

<p>
Il signor Wilkye, dopo d’aver vuotata la sua tazza di
birra per umettarsi la gola, disse:
</p>

<p>
— Questa spedizione inglese, così miseramente naufragata.....
</p>

<p>
— Tagliate corto, lo interruppe Linderman.
</p>

<p>
— Adagio, caro signore, disse l’americano. Il signor
Bisby deve essere illuminato.
</p>

<p>
— Grazie amico, disse il negoziante di carni salate.
</p>

<p>
— Questa spedizione adunque, era stata organizzata
da Leight Smith, un uomo che aveva già conoscenza dei
mari polari. Era partita da Peterhead il 14 giugno dello
scorso anno, diretta al polo, portando provviste per quattordici
mesi.
</p>

<p>
Componevasi di Smith, d’un capitano, d’un chirurgo e
di ventidue marinai. Il 23 luglio l’<i>Eira</i>, tale era il nome
della nave, giungeva alla terra Francesco Giuseppe, ma
colà si vide la strada chiusa dai ghiacci.
</p>

<p>
<span class="pagenum" id="Page_7">[7]</span>
</p>

<p>
La spedizione ritornò, sperando di trovare un altro passaggio,
ma presso le isole Bell la nave veniva imprigionata
dai campi di ghiaccio.
</p>

<p>
Il 7 agosto riusciva ad aprirsi un varco ed a ripartire,
ma otto giorni dopo veniva rinchiusa dai ghiacci presso il
capo Flora, ed il 21 affondava sotto la pressione dei banchi.
</p>

<p>
L’equipaggio s’accampò a terra, passò l’inverno vivendo
di carni d’orsi bianchi e di morse e il 22 giugno di questo
anno s’imbarcava nei canotti che aveva salvato, cercando
di guadagnare le coste della Russia settentrionale.
</p>

<p>
Dopo sei settimane impiegate ad attraversare un immenso
campo di ghiaccio, giungeva al mare libero ed approdava
alla Nuova Zembla. Ora il telegrafo annunziò
che la spedizione è stata raccolta nello stretto di Matotkine
dallo steamer <i>Hope</i> comandato da sir Allen Young, che
era stato mandato in cerca dell’<i>Eira</i> dal governo inglese.
Ecco il motivo della nostra discussione.
</p>

<p>
— Io non m’intenderò che di carni salate, ma mi pare,
signor Linderman, che quella spedizione abbia fatto una
magra figura, disse Bisby.
</p>

<p>
— Andate a parlare di buoi, voi! esclamò l’inglese,
con tono acre. Cosa ne sapete voi di spedizioni polari?
</p>

<p>
— Sono un membro della società geografica anch’io e...
</p>

<p>
— Degli uomini grassi che non s’occupano che di
mangiare.
</p>

<p>
— Ma io dico che se quei signori che montavano quel
bastimento fossero stati americani.....
</p>

<p>
— Si sarebbero affogati, signor negoziante di carni. La
fine della vostra <i>Jannette</i>, informi<a class="tag" id="tag1" href="#note1">[1]</a>.
</p>

<p>
<span class="pagenum" id="Page_8">[8]</span>
</p>

<p>
— Ma, disse uno dei bevitori. Che non si possa proprio
andarci al polo, signor Linderman?
</p>

<p>
— Sì e no.
</p>

<p>
— Eh!... esclamò Wilkye.
</p>

<p>
— Sì e no, ripetè l’inglese. Io dico che finchè cercheranno
di andarvi con delle navi che camminano come le
lumache, le lascieranno fra i ghiacci.
</p>

<p>
— Vorreste andarci a piedi? chiesero alcuni.
</p>

<p>
— No, lo scorbuto, le fatiche, i grandi freddi ridurrebbero
i marinai in tali condizioni, da non poter avanzare
per lungo tempo.
</p>

<p>
— E allora?
</p>

<p>
— Io sono convinto che con una nave rapidissima si
potrebbe giungervi.
</p>

<p>
— Vorrei vederla alla prova, disse Wilkye. Io invece
affermo che solo con dei velocipedi montati da uomini
robusti, si potrebbe raggiungere il polo.
</p>

<p>
Un oh! di sorpresa echeggiò nella sala, a quella strana
affermazione. Il signor Linderman proruppe invece in
una clamorosa risata.
</p>

<p>
— Si è mai udita una cosa simile! esclamò. Ma voi
impazzite, signor Wilkye...
</p>

<p>
— Con vostro permesso, non ancora.
</p>

<p>
— Ma vi pare!...
</p>

<p>
— Cosa vi trovate di così strano? Ragioniamo, signor
Linderman.
</p>

<p>
— Ma fin che lo desiderate. Sarei curioso di conoscere
il vostro sbalorditivo progetto.
</p>

<p>
— Una nave, credete che possa spingersi fino all’80°
di latitudine?
</p>

<p>
— Sì, se la stagione è propizia.
</p>

<p>
— Quale distanza corre dall’80° di latitudine al polo?
</p>

<p>
— Dieci gradi.....
</p>

<p>
<span class="pagenum" id="Page_9">[9]</span>
</p>

<p>
— Ossia 600 miglia geografiche. Questa distanza sarà
immensa per un equipaggio che deve percorrerla a piedi,
traendosi dietro i viveri, le scialuppe, le slitte, le tende
per l’accampamento, insomma tutto il pesante bagaglio
necessario; ma cosa sono 600 miglia per un velocipedista?
Sei giorni di viaggio, sette, ammettiamone pure
otto.
</p>

<figure><a id="fill-009"></a>
  <img src="images/ill-009.jpg" alt="&nbsp;">
<figcaption>.... che solo con dei velocipedi montati da uomini robusti..... (pag. 8)</figcaption>
</figure>

<p>
— È vero, esclamarono gli astanti, con vivo stupore.
</p>

<p>
— Dunque in sette od otto giorni un velocipedista
<span class="pagenum" id="Page_10">[10]</span>
destro, robusto, può giungere al polo; in altrettanti voi
ammetterete che possa ritornare.
</p>

<p>
— Ma i viveri, la tenda, la cucina per riscaldarsi le
vivande.....
</p>

<p>
— Si possono portare, signor Linderman.
</p>

<p>
— Non datemi da bere delle frottole. Vorrei vedere
anch’io alla prova i vostri soci del Club velocipedistico.
</p>

<p>
— Vi dico che riuscirebbero meglio di una rapida nave.
</p>

<p>
— Storie!
</p>

<p>
— Sono pronto a dimostrarvelo coi fatti mentre voi,
signor inglese, non osereste farlo! esclamò l’americano,
riscaldandosi.
</p>

<p>
Il signor Linderman impallidì, poi s’alzò e percuotendo
per la seconda volta il tavolo, esclamò:
</p>

<p>
— È una sfida che voi, signor americano, gettate a me?
</p>

<p>
— Prendetela come volete, mi troverete sempre pronto.
</p>

<p>
— Credo che siate ricco voi.
</p>

<p>
— Almeno così si dice.
</p>

<p>
— E che abbiate del tempo da perdere.
</p>

<p>
— Sì, signor Linderman.
</p>

<p>
— E che non abbiate tanto cara la vostra pelle.
</p>

<p>
— Peuh!... L’ho giuocata tante volte!...
</p>

<p>
— E ci tenete?
</p>

<p>
— A cosa, signor Linderman?
</p>

<p>
— Ad andare al polo?...
</p>

<p>
— Scherzate? chiesero gli astanti.
</p>

<p>
— No, parlo seriamente, disse l’inglese con voce grave.
Io andrò alla scoperta del polo con una delle mie navi
che fila venti nodi all’ora e voi, se non avete paura, ci
andrete coi vostri velocipedi.
</p>

<p>
— Sia!...
</p>

<p>
— Fra otto giorni metterò a vostra disposizione la mia
nave e andremo a sbarcare sulle terre australi.
</p>

<p>
<span class="pagenum" id="Page_11">[11]</span>
</p>

<p>
— Australi?...
</p>

<p>
— Sì, signor Wilkye. Scelgo un terreno quasi vergine:
andremo a scoprire il polo sud, anzichè quello nord. La
stagione è propizia, poichè nelle regioni australi comincia
l’estate.
</p>

<p>
— Accettato, ma una osservazione prima.
</p>

<p>
— Parlate.
</p>

<p>
— Gli affari sono affari e non voglio dovere all’Inghilterra,
che ora voi rappresentate, alcun debito. Fissate il
prezzo pel trasporto di undici persone.
</p>

<p>
— Duemila dollari.
</p>

<p>
— Benissimo.
</p>

<p>
— Ho una osservazione da fare anch’io ora.
</p>

<p>
— Parlate.
</p>

<p>
— Quando saremo giunti sulle spiagge delle terre
australi, ricordatevi che io sono inglese e voi americano
e che ognuno agirà per proprio conto.
</p>

<p>
— Saremo nemici.
</p>

<p>
— Mortali nemici, signor Wilkye. Io lotterò esclusivamente
per la mia bandiera.
</p>

<p>
— Ed io per la mia.
</p>

<p>
— E non vi porgerò aiuto alcuno.
</p>

<p>
— E nemmeno io.
</p>

<p>
— Basta così: fra otto giorni, all’alta marea, noi salperemo.
</p>

<p>
— A due bandiere.
</p>

<p>
— Cosa volete dire?
</p>

<p>
— Che sul picco della randa, accanto alla bandiera
inglese si spieghi quella degli Stati dell’Unione.
</p>

<p>
— Avete ragione: pagate, e il diritto vi spetta: fra
otto giorni vi attendo dinanzi ai miei cantieri!...
</p>

<div class="chapter">
<p>
<span class="pagenum" id="Page_12">[12]</span>
</p>

<h2 id="cap2">CAPITOLO II.
<span class="smaller">Un uomo che va al polo per ingrassare.</span></h2>
</div>

<p>
Il 3 novembre, ossia otto giorni dopo la scena descritta,
una nave a vapore della portata di trecentosessanta tonellate,
attrezzata a goletta, fumava dinanzi ai grandiosi
cantieri del signor Linderman, situati all’estremità del
quartiere di Fell’s Point.
</p>

<p>
Era una bella nave, che aveva più l’aspetto di un yacht
di piacere, che d’uno <i>steamer</i>. Il suo sperone, tagliato ad
angolo retto come quello dei moderni piroscafi, i suoi
fianchi stretti, la sua alta alberatura, la davano subito
a conoscere per una nave da corsa; i suoi ampi sabordi
che s’aprivano sul quadro di poppa, le sue numerose
cabine situate perfino sopra coperta, la minuziosa pulizia
che regnava sul ponte, la lucentezza de’ suoi metalli,
l’ordine perfetto che si ammirava da prua a poppa, indicavano
che il suo proprietario l’avea destinata a ben
altro motivo che a quello del trasporto dei carichi americani
o d’oltre Atlantico.
</p>

<p>
Da tre giorni era uscita dal cantiere di raddobbo del
signor Linderman e l’istesso giorno il suo equipaggio,
che era molto numeroso, aveva cominciato a caricare
cassette, casse, colli, valigie, botti, enormi involti e pacchi
in così grande quantità, da attirare l’attenzione non solo
degli sfaccendati che passeggiavano sul <i>quai</i>, ma anche
degli equipaggi delle navi ancorate lì presso.
</p>

<p>
La curiosità degli uni e degli altri, era però rimasta
insoddisfatta, poichè l’equipaggio di quella nave, come
<span class="pagenum" id="Page_13">[13]</span>
se obbedisse ad un ordine ricevuto già prima, non avea
date che delle risposte molto evasive ed oscure. Tutto
quello che gli sfaccendati e gli equipaggi avevano potuto
sapere, si riassumeva in quattro parole: Il signor
Linderman parte.
</p>

<p>
Il 3 novembre quella nave misteriosa, poco prima dell’alba
aveva acceso i suoi fuochi, si era scostata dalla
banchina per essere più pronta a prendere il largo; avea
ritirate le gòmene che la tenevano ormeggiata a terra,
conservando la sola catena attaccata al gavitello galleggiante,
ed aveva posto in acqua la grande baleniera.
</p>

<p>
Il suo equipaggio, composto di ventisei marinai, s’era
allineato sulla coperta, come in attesa del proprietario,
e non fiatava. Il secondo ed il capitano passeggiavano
invece sul ponte di comando, lanciando di quando in
quando degli sguardi a terra.
</p>

<p>
L’alta marea stava per toccare la sua massima altezza,
quando una lancia montata da due rematori e da un
uomo grasso come un rinoceronte, con una barba rossa
tagliata a becco, un faccione rossastro che somigliava
a quello della luna veduta all’orizzonte dopo un tramonto
infuocato d’estate, o con certe braccia e certe
gambe che sembravano colonne, venne ad ormeggiarsi
sotto la scala di tribordo.
</p>

<p>
L’uomo mastodontico s’alzò soffiando come una foca,
e con un vocione da rompere i timpani più solidi, chiese:
</p>

<p>
— Ehi!... della nave!... È giunto il signor Wilkye?
</p>

<p>
— No, rispose il capitano, curvandosi sulla murata.
</p>

<p>
— Ed il signor Linderman?
</p>

<p>
— Non ancora.
</p>

<p>
— Fa lo stesso: sarò il primo io.
</p>

<p>
Si caricò d’una grossa coperta di lana che non doveva
pesare meno di venti chilogrammi e salì faticosamente
<span class="pagenum" id="Page_14">[14]</span>
la scala, brontolando contro i costruttori che l’avevano
fatta fabbricare così stretta da permettergli a malapena
di passare. Dietro di lui salirono i barcaiuoli portando
altre pesanti coperte, poi valigie enormi e per ultimo
una grande pelle di bisonte.
</p>

<p>
Il capitano, sceso dal ponte, gli mosse incontro salutandolo
cortesemente, poi gli chiese:
</p>

<p>
— A chi ho l’onore di parlare?
</p>

<p>
— Col signor Bisby, comandante.
</p>

<p>
— Non vi conosco, signore.
</p>

<p>
— Come! esclamò l’uomo grasso, sbarrando due occhi
grossi come quelli d’un bue. Non conoscete Bisby, il negoziante
di carni salate e...
</p>

<p>
— Ma vi dico...
</p>

<p>
— Membro della sezione geografica di Baltimòra?
</p>

<p>
— Non ho questo onore.
</p>

<p>
— Fa lo stesso: io sono il signor John Bisby.
</p>

<p>
— Con vostro permesso non la lo stesso, rispose il capitano.
Il vostro nome non figura fra le persone che devono
imbarcarsi.
</p>

<p>
— Vi dico che fa lo stesso, rispose l’uomo grasso, piccato.
Oh che?... Si pretenderebbe che io chiedessi a voi
il permesso d’imbarcarmi?... Per mille quintali di carne
salata!... Voglio andare al polo anch’io, se vi garba!...
Pago... e basta!...
</p>

<p>
— Ed io vi ripeto che non vi conosco, che non ho ricevuto
alcun ordine a vostro riguardo e perciò vi prego
di andarvene.
</p>

<p>
— Io andarmene! tuonò l’uomo grasso, con un vocione
da essere udito a due chilometri di distanza. Per chi mi
prendete voi? Per un mariuolo forse? Vi dico che voglio
andare al polo poichè voglio diventare il presidente
degli uomini grassi e gettare giù di scanno quel signor
<span class="pagenum" id="Page_15">[15]</span>
Dorkin, che infine non pesa che dodici libbre più di me.
To’! c’era motivo di far lui presidente per poche libbre?...
Cosa ne dite?
</p>

<p>
Il comandante della goletta non rispose: guardava il
signor Bisby con certi occhi stupiti, come se avesse
dinanzi un pazzo o per lo meno un gran originale.
</p>

<p>
— Mi avete capito? chiese l’uomo grasso, dopo un
istante di silenzio.
</p>

<p>
— Niente affatto, signore. Io non so comprendere cosa
c’entrano gli uomini grassi col polo e questa nave col
signor Dorkin, che non ho l’onore di conoscere.
</p>

<p>
— Come! esclamò Bisby, scandolezzato. Non conoscete
il signor Dorkin?
</p>

<p>
— No, e non mi occupo di saperlo. Vi dico e vi ripeto
però di lasciare questa nave.
</p>

<p>
— Con o senza vostro permesso, io vi dico che non
la lascierò.
</p>

<p>
— Sarò costretto a farvi prendere dai miei marinai
e condurvi a terra per forza, disse il capitano con tono
reciso.
</p>

<p>
— Vorrei vederlo! esclamò l’uomo grasso, diventando
rosso come una melagrana matura. Condurre me a terra
e per forza! Corpo di centomila quintali di carne salata!...
Mi credete un bamboccio? Peso centodieci chilogrammi
e sei ettogrammi e malgrado i miei quarantadue anni,
ho ancora dei buoni nervi per dare una lezione di boxe
al primo che alza una mano su di me. Vi dico che voglio
andare al polo!...
</p>

<p>
— Cos’è questo baccano? chiese una voce.
</p>

<p>
Il signor Bisby che pareva fosse lì lì per iscoppiare,
si volse verso la scala e si trovò dinanzi al signor
Wilkye, che era giunto allora a bordo di una scialuppa.
Vedendolo, l’uomo mastodontico gli gettò le braccia al
<span class="pagenum" id="Page_16">[16]</span>
collo con tale impeto, che per poco non lo rovesciò,
gridando:
</p>

<p>
— Ah! caro amico! Giungete in buon punto!... Figuratevi
che questi arrabbiati marinai, volevano condurmi
a terra per forza!
</p>

<p>
— È vero, signor Bak? chiese Wilkye, volgendosi verso
il capitano, che s’era levato cortesemente il berretto.
</p>

<p>
— Verissimo, signore. Nell’elenco delle persone che
devono prender parte alla spedizione, non trovo il nome
di Bisby ed avevo pregato il signore di ritornare a terra.
</p>

<p>
— È uno dei nostri, signor Bak.
</p>

<p>
— Lo udite? chiese l’uomo grasso con aria trionfante,
rivolgendosi al capitano. Senza di voi, Wilkye, qui stava
per nascere una zuffa.
</p>

<p>
— Ma cosa siete venuto a fare qui, Bisby? chiese
Wilkye. Vedo intorno a voi delle coperte e delle valigie.
</p>

<p>
— Venivo a domandarvi di prendere parte alla spedizione
polare.
</p>

<p>
— Voi! esclamò Wilkye, al colmo dello stupore. Ma
siete pazzo, Bisby?
</p>

<p>
— E perchè, caro amico?
</p>

<p>
— Ma vi pare? Voi venire al polo?... Voi affrontare i
disagi di una simile campagna, tra i freddi intensi?
</p>

<p>
— Me ne infischio io del freddo. Ho portato con me
una pelle di bisonte.
</p>

<p>
— E credete che basti? chiese Wilkye, scoppiando in
una risata. Ci vuole altro che una pelle di bisonte per
quei freddi!
</p>

<p>
— Chi ve lo dice?
</p>

<p>
— Lo proverete più tardi.
</p>

<p>
— Non importa: ho deciso di venire al polo anch’io,
caro amico. Sono arcistucco di udire i miei onorevoli
colleghi della Società geografica a dirmi, ogni qualvolta
<span class="pagenum" id="Page_19">[19]</span>
che succede una discussione, cosa ne sapete voi di spedizioni?
Cosa ne sapete voi di geografia? Così ho deciso
di viaggiare anch’io e di accompagnarvi al polo.
</p>

<figure><a id="fill-017"></a>
  <img src="images/ill-017.jpg" alt="&nbsp;">
<figcaption>Linderman, Bisby e Wilkye.</figcaption>
</figure>

<p>
— Avete mai viaggiato?
</p>

<p>
— Ho attraversato due volte il lago Ontario. Non basta?
</p>

<p>
Wilkye scoppiò in una sonora risata.
</p>

<p>
— Bel viaggio! esclamò. È la traversata d’una scodella
d’acqua. Soffrite almeno il mal di mare?
</p>

<p>
— No, anzi in quelle due traversate ho mangiato per
quattro, quantunque il lago fosse burrascoso.
</p>

<p>
Poi prese il suo amico per un braccio e traendolo
verso poppa, gli disse con fare misterioso:
</p>

<p>
— Vengo al polo perchè ho una speranza.
</p>

<p>
— Quale?
</p>

<p>
— Una domanda prima, caro amico. È vero che nelle
regioni polari si è costretti a mangiare assai?
</p>

<p>
— Sì, per mantenere una forte dose di calorico nel
corpo, onde combattere meglio il freddo.
</p>

<p>
— Vittoria! urlò Bisby.
</p>

<p>
— Impazzite?
</p>

<p>
— No, Wilkye. L’anno venturo diverrò il presidente
degli uomini grassi di Chicago.
</p>

<p>
— In qual modo?
</p>

<p>
— Perchè mangerò tanto da diventare grosso come un
elefante e getterò di scanno Dorkin, l’attuale presidente.
</p>

<p>
— Ma se siete già troppo grasso!
</p>

<p>
— Non basta, amico mio, non basta. Hurrà pel polo!...
Ma..... non conducete con voi nessuno? Volete andare
solo al polo?
</p>

<p>
— No, Bisby. Ho condotto con me due valenti velocipedisti
e sei bravi marinai.
</p>

<p>
— Non li vedo.
</p>

<p>
— Sono imbarcati fino da ieri.
</p>

<p>
<span class="pagenum" id="Page_20">[20]</span>
</p>

<p>
— Ed il signor Linderman?
</p>

<p>
— Sarà qui presto... to’!... Eccolo che giunge.
</p>

<p>
Infatti una terza scialuppa montata dal signor Linderman
e da sei remiganti, s’avvicinava rapidamente.
</p>

<p>
Il capitano scese la scala e lo ricevette sulla piattaforma
inferiore. L’armatore gli strinse la mano, poi salì
sul ponte e strinse quella del suo rivale.
</p>

<p>
Vedendo avanzarsi Bisby, non potè trattenere un’esclamazione
di meraviglia.
</p>

<p>
— È deciso di venire al polo con noi, disse Wilkye,
prevenendo la sua domanda. Egli desidera d’istruirsi.
</p>

<p>
— Ben venuto sulla mia nave, disse l’armatore. C’incaricheremo
noi della vostra istruzione, Bisby.
</p>

<p>
— Grazie, amico, rispose il mercante di carne salata.
Vi sarò obbligatissimo.
</p>

<p>
— Vi prevengo però, che la vita dell’esploratore è poco
allegra.
</p>

<p>
— Non mi spaventa.
</p>

<p>
— Che laggiù fa molto freddo.
</p>

<p>
— Mi coprirò per bene.
</p>

<p>
— Che possiamo soffrire anche la fame.
</p>

<p>
— Oh! questa poi...
</p>

<p>
Poi alzando le spalle:
</p>

<p>
— Bah!..... Mangerò delle foche, se sarà necessario, o
degli orsi bianchi.
</p>

<p>
— Non ve ne sono.
</p>

<p>
— Delle renne.
</p>

<p>
— Nemmeno.
</p>

<p>
— Dei buoi muschiati.
</p>

<p>
— Niente.
</p>

<p>
— To’!... esclamò Bisby, al colmo della sorpresa. Ma
cosa narrano gli esploratori che al polo vi sono tanti
animali?
</p>

<p>
<span class="pagenum" id="Page_21">[21]</span>
</p>

<p>
— Ma il polo australe non è quello settentrionale.
</p>

<p>
— Ma che! Deve essere lo stesso.
</p>

<p>
— Vi dico di no.
</p>

<p>
— Chi ve lo dice?
</p>

<p>
— Ve lo dimostrerò quando sbarcheremo sulla terra
di Palmer o di Graham.
</p>

<p>
— Signore, disse in quel momento il capitano, avvicinandosi.
Abbiamo la massima pressione e la marea è alta.
</p>

<p>
— È stato imbarcato tutto?
</p>

<p>
— Tutto, signor Linderman.
</p>

<p>
— I velocipedi del signor Wilkye, i viveri...
</p>

<p>
— Non manca nulla, signore.
</p>

<p>
— Desiderate nulla d’altro, signor Wilkye?
</p>

<p>
— No, rispose l’americano.
</p>

<p>
— Partiamo adunque.
</p>

<p>
— Ma i nostri amici? chiese Bisby.
</p>

<p>
— Li abbiamo salutati ieri sera, disse Linderman.
Avanti, signor Bak!
</p>

<p>
Al comando dato dal capitano, alcuni marinai scesero
sul gavitello galleggiante e staccarono la catena, che
venne subito ritirata a bordo. Tosto l’elice si mise in
movimento facendo spumeggiare l’acqua attorno alla
poppa; dalla ciminiera uscirono neri nuvoloni di fumo
e la goletta si mise a filare verso l’uscita del porto, passando
fra un gran numero di navi ancorate.
</p>

<p>
Bisby, Linderman e Wilkye, ritti sul cassero, guardavano
la città che si estendeva dinanzi a loro, ma che
impiccioliva rapidamente. I due rivali parevano tranquilli;
ma il negoziante di carne salata sembrava estremamente
commosso e si grattava nervosamente la testa.
</p>

<p>
— Sarà un po’ di emozione, diss’egli, dopo un lungo
silenzio, pure vi confesso, amici miei, che mi sento scombussolato.
</p>

<p>
<span class="pagenum" id="Page_22">[22]</span>
</p>

<p>
I due rivali si misero a ridere.
</p>

<p>
— Il polo vi farebbe di già paura? chiese ironicamente
l’armatore.
</p>

<p>
— Non è il polo, ma..... se non si tornasse più?
</p>

<p>
— Bell’esploratore che siete voi!
</p>

<p>
— Comincio ad esserlo ora; è quindi perdonabile la mia
emozione. La cosa però mi sembra strana, perchè quando
ho attraversato il lago Ontario non lo era affatto.
</p>

<p>
— Lo chiamate un viaggio d’esplorazione quello?
</p>

<p>
— No, ma infine.....
</p>

<p>
— Vi vedremo alla prima burrasca, Bisby.
</p>

<p>
— Non mi fa paura.
</p>

<p>
— O fra i ghiacci del polo.
</p>

<p>
— Indosserò la mia pelle di bisonte.
</p>

<p>
— Vi farà molto quella!... Addio Baltimora e chissà
se ti rivedremo.
</p>

<p>
— Diavolo! brontolò Bisby. Che funebre augurio.
</p>

<p>
In quell’istante la goletta, superata l’estremità della
gettata ed il faro, si lanciava a tutto vapore sulle acque
azzurre della profonda baia di Chesapeak.
</p>

<div class="chapter">
<p>
<span class="pagenum" id="Page_23">[23]</span>
</p>

<h2 id="cap3">CAPITOLO III.
<span class="smaller">A bordo della «Stella Polare».</span></h2>
</div>

<p>
La <i>Stella Polare</i>, tale era il nome della goletta del
signor Linderman, era una vera nave da corsa, capace
di percorrere circa cinquecento miglia in sole ventiquattro
ore, essendo dotata di una velocità di venti nodi
all’ora ed anche di più, a tiraggio forzato. Non doveva
quindi impiegare molto a percorrere la baia di Chesapeak,
che ha una lunghezza mediocre.
</p>

<p>
In tre ore, continuando con quella velocità, che il
signor Linderman pareva deciso di mantenere, poteva
avvistare i due capi Charles ed Henry, che la rinserrano
verso l’Atlantico.
</p>

<p>
Guidata da uno dei suoi migliori timonieri, filò dritta
verso Annapolis, piccola città che dista poche miglia da
Baltimora, passò dinanzi ai numerosi battelli ancorati
dinanzi alla spiaggia e scese verso il sud, fendendo impetuosamente
le acque, le cui ondate andavano ad infrangersi,
con sordi fragori, sulle frastagliate coste occidentali.
</p>

<p>
Alle sette del mattino la <i>Stella Polare</i> aveva già raggiunta
la foce del Potomac, grosso fiume che scaricasi
nella suddetta baia, ed alle 9, dopo aver avvistato il forte
Monroe che difende la foce del James, sulle cui sponde
sorge la città di Norfolk, superava il capo Henry, lanciandosi
a tutto vapore sulle onde dell’Oceano Atlantico.
</p>

<p>
Bisby, che non aveva abbandonato il cassero della rapida
nave, vedendo stendersi dinanzi a lui quell’immensa
massa d’acqua che pareva non avesse confine e scorgendo
le coste americane allontanarsi e rimpicciolire con fantastica
<span class="pagenum" id="Page_24">[24]</span>
rapidità, emise un sospiro così profondo, da essere
udito da Wilkye e da Linderman.
</p>

<p>
— Ohe, Bisby! esclamò l’americano, sorridendo. Mi pare
che l’Oceano Atlantico vi faccia un po’ d’effetto.
</p>

<p>
— Diamine! rispose il negoziante di carni salate, con
aria imbarazzata. Vi confesso che tutta quest’acqua produce
su di me una certa impressione. Non credeva che
l’Oceano fosse così vasto.
</p>

<p>
— Speravate di scorgere le coste europee?
</p>

<p>
— Non dico che avessi questa speranza, ma vedo che
ci allontaniamo dalle coste mentre potremmo tenerci
vicini.
</p>

<p>
— Ho fatto mettere la prua verso le Bermude, disse
Linderman. Preferisco girare al largo ora, per evitare
le isole Lucaie e le Antille e muovere dritto sul capo
S. Rocco. In tal modo non incontreremo la grande corrente
del Gulf-Stream che sale verso Terranuova lambendo
le spiaggie americane.
</p>

<p>
— Avete ragione, signor Linderman, rispose Wilkye.
Perderemo meno tempo.
</p>

<p>
— Ma ditemi, caro amico, avremo da percorrere molta
acqua, prima di giungere alle terre polari? chiese Bisby.
</p>

<p>
— Circa cinquemila miglia.
</p>

<p>
— Per mille quintali di carne salata! Che estensione
ha dunque quest’Oceano?
</p>

<p>
— Considerevolissima, Bisby. La sua lunghezza, che
va da un polo all’altro, è stata calcolata a ottomila miglia.
</p>

<p>
— Non sarà però così largo, suppongo.
</p>

<p>
— Oh no! Anzi in certi punti l’Oceano si restringe
assai. Tra le coste della Groenlandia e della Norvegia,
per esempio, non ha che una larghezza di ottocento
miglia; fra quelle del Brasile e della Sierra Leone ne ha
millecinquecento, e fra quelle della Florìda e del Marocco
<span class="pagenum" id="Page_25">[25]</span>
o della Plata e del Capo di Buona Speranza, supera le
tremilaseicento.
</p>

<p>
— Una estensione d’acqua così immensa deve avere
anche delle profondità considerevoli.
</p>

<p>
— Dei baratri spaventevoli, Bisby. Gli ultimi scandagli
fatti dalle navi da guerra, hanno dato degli abissi
capaci di sommergere delle montagne altissime. Fra
l’Islanda e l’Inghilterra, per esempio, ve n’è uno profondo
novemila piedi e largo milleduecento miglia; ma
questo è nulla a paragone di molti altri. Fra le Canarie
e Madera se n’è misurato uno di quindicimila piedi e
fra le isole Azzorre e la costa del Portogallo un altro che
oltrepassa di qualche po’ quella cifra.
</p>

<p>
— Che discesa, se la <i>Stella Polare</i> dovesse andare a
picco sopra uno di quei baratri! esclamò Bisby, rabbrividendo.
Ma.....
</p>

<p>
— Cosa desiderate?
</p>

<p>
— Devo dirvi che sono immensamente contento di
essermi imbarcato.
</p>

<p>
— Perchè, amico mio?
</p>

<p>
— Perchè comincio a credere che ingrasserò come un
elefante. Ho fatto una lauta colazione prima di uscire
di casa ed ecco che provo di già una fame formidabile.
L’aria di mare mi conferisce straordinariamente.
</p>

<p>
— Temevo il contrario, disse Linderman, sorridendo.
Se il mal di mare non vi coglie, ingrasserete Bisby. Se
lo desiderate, andiamo pure a far colazione.
</p>

<p>
Lasciarono il ponte e scesero nella sala da pranzo, dopo
d’aver dato ordine allo <i>stewart</i> di preparare la colazione.
</p>

<p>
Il signor Linderman, da vero gran signore, nulla aveva
risparmiato per rendere la sua nave comoda ed elegante.
</p>

<p>
Il salotto da pranzo della sua <i>Stella Polare</i> poteva gareggiare
con quelli dei più splendidi <i>steamer</i> transatlantici.
</p>

<p>
<span class="pagenum" id="Page_26">[26]</span>
</p>

<p>
I puntali, in forma di colonne, erano dipinti di bianco
ed adorni di fregi; le pareti sparivano sotto un grosso
feltro, eccellente riparo contro i grandi freddi; il tavolato
era coperto di tappeti soffici e variopinti; i sabordi
che davano la luce, erano riparati da vetri dello
spessore di mezzo pollice e in fondo, una grande stufa
di ferro, non aspettava che i primi geli per mettersi a
russare.
</p>

<p>
Udendo suonare la campana che annunciava la colazione,
il capitano Bak, comandante della goletta, era già
disceso e li aspettava nel salotto. L’armatore, Wilkye e
Bisby stavano per sedersi quando entrarono due giovanotti.
</p>

<p>
— Permettete, signori, disse Wilkye alzandosi, che vi
presenti i miei due compagni di viaggio, il signor Ugo
Peruschi, italiano naturalizzato americano, e il californiano
John Blunt, due dei più valenti velocipedisti del
Club di Baltimora.
</p>

<p>
— Siano i benvenuti a bordo della mia nave, disse
Linderman, porgendo a loro la mano. Mi auguro che
siano due buoni rivali.
</p>

<p>
— Lo saranno, signor Linderman, disse Wilkye. Hanno
accettato con vero entusiasmo di seguirmi al polo e lotteranno
fino all’estremo per la causa dell’America.
</p>

<p>
— Ed i miei marinai non saranno da meno dei vostri
compagni, ve lo assicuro, signor Wilkye, disse l’armatore.
</p>

<p>
— Lo vedremo in seguito.
</p>

<p>
— Osereste dubitarne? chiese Linderman, piccato.
</p>

<p>
— Non ho mai avuto quest’intenzione. Alludevo al
vostro progetto e alle difficoltà che dovranno superare
i vostri uomini.
</p>

<p>
— Ne parleremo quando saremo di ritorno.
</p>

<p>
— Basta, signori, disse Bisby. Io ho fame.
</p>

<p>
<span class="pagenum" id="Page_27">[27]</span>
</p>

<p>
— Avete ragione, signore, disse il capitano. Non è il
momento di guastarsi il sangue, ora che il viaggio è
appena cominciato. Al momento opportuno ognuno lotterà
pel trionfo della propria bandiera.
</p>

<p>
Si assisero attorno alla tavola e assalirono vigorosamente
i <i>beef-steaks</i>, le patate arrostite nel burro e il pane
burrato.
</p>

<p>
Due parole innanzi a tutto sui due compagni di Wilkye.
Erano entrambi giovani, poichè non avevano che ventiquattro
o venticinque anni, ma erano diversi nei tipi. L’italiano,
naturalizzato americano, era un bel giovanotto,
alto, magro, tutto muscoli, colla pelle abbronzata, i lineamenti
arditi; l’altro, invece, era di statura bassa con spalle
larghe, petto ampio, braccia e gambe grosse, ma nervose,
che dinotavano una forza poco comune ed una resistenza
straordinaria. Era bruno come il compagno, ma i suoi
lineamenti non erano così arditi; doveva essere invece
un uomo dotato d’un sangue freddo e d’una calma tale,
da dare dei punti ai migliori campioni della razza anglosassone.
</p>

<p>
Questi due velocipedisti formavano l’orgoglio del Club
di Baltimora, ed i loro nomi erano sempre figurati primi
in quasi tutte le gare velocipedistiche date nelle città
dell’Unione Americana. Erano noti soprattutto per la loro
resistenza ed avevano di già compiuto delle corse di
parecchie centinaia di miglia, vincendo i migliori campioni,
non solo canadesi, ma anche inglesi.
</p>

<p>
Come aveva detto il signor Wilkye, avevano accettato
con entusiasmo la difficile e pericolosa impresa di seguirlo
nelle terre dei mari del Sud, decisi a sfidare i terribili
freddi delle regioni polari, purchè trionfasse la bandiera
americana.
</p>

<p>
La colazione in pochi minuti fu divorata. Bisby, che
<span class="pagenum" id="Page_28">[28]</span>
si trovava molto bene sulla <i>Stella Polare</i>, e che non voleva
perdere tempo, diede un saggio della capacità del
suo stomaco e della sua buona volontà d’ingrassare
rapidamente, facendo sparire in un batter d’occhio una
mezza dozzina di <i>beef-steaks</i>,un canestro ricolmo di biscotti
e quattro litri di birra. Malgrado ciò asseriva di avere
nel suo stomaco un posticino ancora libero, ma che riservavasi
di riempirlo alla seconda colazione delle 4 pomeridiane.
</p>

<p>
Terminato il pasto, americani ed inglesi accesero le loro
pipe e intavolarono i discorsi fra un sorso di wisky e di gin.
</p>

<p>
— Signor Wilkye, disse Linderman, se non vi dispiace,
finchè abbiamo tempo, vorrei farvi una domanda che riguarda
la vostra spedizione, perchè io ignoro ancora dove
dovrò sbarcarvi.
</p>

<p>
— Infatti, signore, non vi ho ancora detto su quale
spiaggia io intendo di discendere.
</p>

<p>
— Sulla nostra rotta abbiamo parecchie terre e per
me poco mi cale di sbarcarvi o su quella di Luigi Filippo,
o di Trinity, o di Palmer o più lontano ancora, a quella
di Graham, o a quella d’Alexandra.
</p>

<p>
— Io desidererei sbarcare sulla costa che è più vicina
al polo.
</p>

<p>
— Ritengo però, che non spererete di seguirmi fin dove
lancierò la mia nave. Voi avete i velocipedi ed io i
miei uomini che saranno costretti a procedere colle loro
gambe.
</p>

<p>
— Ma fin dove credete di giungere colla vostra nave?
Il polo sud non ha le immense aperture che presenta il
polo nord.
</p>

<p>
— E chi ve lo dice?
</p>

<p>
— Gli esploratori hanno trovato quasi dovunque una
costa che s’oppose al loro avanzarsi.
</p>

<p>
<span class="pagenum" id="Page_29">[29]</span>
</p>

<p>
— È vero, ma le loro esplorazioni si sono fermate a
metà via. Chi vi dice che al sud della terra di Graham, fra
questa e quella Alexandra, non esista un passaggio?
Ambe le coste s’incurvano in dentro e i più suppongono
che la terra Alexandra sia semplicemente un’isola. Raggiunto
quel punto, la mia nave si troverà già al 70° di
latitudine e quel passaggio può condurci, se non direttamente
al polo, almeno molto vicino.
</p>

<figure><a id="fill-029"></a>
  <img src="images/ill-029.jpg" alt="&nbsp;">
<figcaption>La colazione in pochi minuti fu divorata.... (pag. 27)</figcaption>
</figure>

<p>
— La vostra è una supposizione, signor Linderman.
</p>

<p>
— Sarà un tentativo che potrò ripetere altrove. La mia
<i>Stella Polare</i> è dotata d’una velocità straordinaria e potrà
rifare la via percorsa nel colmo dell’estate, cioè nel gennaio
e anche prima.
</p>

<p>
— Avrete un osso duro da rodere.
</p>

<p>
<span class="pagenum" id="Page_30">[30]</span>
</p>

<p>
— Ed anche voi, signor Wilkye. Voglio vedere cosa
faranno i vostri velocipedi fra le nevi e quando la temperatura
scenderà a 40° o 50° sotto lo zero.
</p>

<p>
— Mi basteranno pochi giorni per toccare il polo.
</p>

<p>
— Lo vedremo, disse l’armatore, con ironia. Orsù, dove
dovrò sbarcarvi?
</p>

<p>
— Se non vi rincresce, alla Terra di Graham, al di là
dello stretto di Bismark, di fronte alle isole Krogman,
Peterman e Boot.
</p>

<p>
— Non sarete che al 65° 40′ di latitudine, ossia ad una
distanza di mille cinquecento e ottanta miglia dal polo.
Come farete a percorrere una simile distanza coi velocipedi,
che non possono portare un bagaglio pesante?
</p>

<p>
— Ho pensato a tutto, signor Linderman, ed ho tutto
calcolato scrupolosamente.
</p>

<p>
— Ma dei vostri sei marinai che avete imbarcati, cosa
farete?
</p>

<p>
— Mi seguiranno.
</p>

<p>
— Al polo?
</p>

<p>
— Non ho questa pretesa, ma mi aiuteranno nell’impresa.
</p>

<p>
— Ma voglio venire anch’io al polo, disse Bisby.
</p>

<p>
— Ci vorrebbe una macchina apposita per portarvi,
disse Wilkye, ridendo. Resterete coi miei marinai.
</p>

<p>
— Ci verrò, vi dico. Le mie gambe sono solide e ci
andrò a piedi.
</p>

<p>
— Con quel freddo? disse l’armatore, ironicamente.
</p>

<p>
— Ho la mia pelle di bisonte.
</p>

<p>
— Vi farà molto!
</p>

<p>
— E vorreste che io rimanessi indietro? Voglio vederlo
anch’io, questo famoso polo.
</p>

<p>
— Ma cosa credereste di vedere? chiese Wilkye.
</p>

<p>
— Io non lo so, poichè non m’intendo che di carni
<span class="pagenum" id="Page_31">[31]</span>
salate, ma giacchè da molti anni partono navi per scoprirlo,
suppongo che ci sia qualche cosa di straordinario.
</p>

<p>
— Niente affatto, Bisby.
</p>

<p>
— Ma allora per cosa vanno al polo? Spiegatemi voi
il motivo.
</p>

<p>
— Ci vanno per accertarsi dell’esistenza di un mare
libero di ghiacci e per chiarire, se nei paraggi settentrionali
od australi, vi si goda una temperatura meno
fredda delle regioni che li circondano.
</p>

<p>
— Cosa dite?.....
</p>

<p>
— Dico che gli scienziati sono concordi nell’affermare
che al di là della barriera dei ghiacci che circondano i
poli, vi sia un clima più mite, e perciò da anni e anni
arditi navigatori affrontano i rigori polari per accertare
questa supposizione. Questo è il movente principale, ma
vi sono annesse altre questioni importantissime per la
scienza, soprattutto questioni meteorologiche.
</p>

<p>
— Ci vanno per una curiosità adunque?
</p>

<p>
— Sì, se volete chiamarla con questo nome, ma quanti
problemi che tormentano gli scienziati, si scioglierebbero
se si potesse giungere al polo. Forse l’inclinazione dell’ago
magnetico, la formazione delle aurore boreali, ecc.
non sarebbero più un mistero impenetrabile.
</p>

<p>
— Se sapevo così.... mormorò Bisby, non sarei venuto,
amico. Credevo di vedere qualche cosa di meraviglioso.
</p>

<p>
— Ma laggiù ingrasserete, Bisby. Mangerete per dieci,
con quel freddo.
</p>

<p>
— Purchè non mangi tutte le provviste e ritorni magro
come un’aringa!... Che disgrazia mai sarebbe!...
</p>

<p>
— È probabile, aggiunse Linderman, crollando il capo
e come parlando fra sè. I morti di fame nelle regioni
polari non si contano quasi più.
</p>

<p>
— Che lugubre augurio, mormorò Bisby, rabbrividendo.
Ah! cane d’un polo!....
</p>

<div class="chapter">
<p>
<span class="pagenum" id="Page_32">[32]</span>
</p>

<h2 id="cap4">CAPITOLO IV.
<span class="smaller">Dalle Bermude alle Falkland.</span></h2>
</div>

<p>
La mattina del 4 novembre, la <i>Stella Polare</i>, che aveva
mantenuto una velocità media di quindici miglia all’ora,
avvistava le Bermude ad una distanza di sette leghe.
</p>

<p>
Queste isole sorgono in pieno oceano Atlantico, e la
loro scoperta rimonta al 1522, nella cui epoca furono per
la prima volta visitate dal navigatore spagnuolo Bermudes.
Fu secondo l’inglese Pommers, che vi fu spinto
dai venti nel 1609, rimanendovi per oltre nove mesi,
essendo la sua nave naufragata.
</p>

<p>
Sono in numero di quattrocento, ma poche sono le abitabili,
parecchie essendo semplici scogliere. Bermuda è
la più grande avendo ventidue chilometri di lunghezza
e due di larghezza; poi vengono S. Giorgio, S. David,
Somerset, ecc. Vi sono parecchi buoni ancoraggi, ma
quanto è triste il soggiorno in quelle isole perdute in
mezzo all’Atlantico! L’aridità dei loro monti e delle loro
coste, la tinta grigia, nebbiosa del loro cielo, i loro villaggi
che sono formati da casette basse, costruite con
una pietra molle come la pomice e coperte di foglie di
palmizio; il puzzo che tramandano i pesci messi a seccare
sulle spiagge, gli uragani formidabili che di frequente
le devastano, danno a loro un aspetto che non è certo
rallegrante. Pure contano circa diecimila abitanti, per la
maggior parte negri, tutti valenti marinai che pescano
da mane a sera e che lavorano accanitamente le terre
per non morire di fame. Nei mesi di marzo e di aprile,
<span class="pagenum" id="Page_33">[33]</span>
quella popolazione cresce, giungendovi i pescatori di
balene, essendo quelle isole di frequente visitate dai
giganti dei mari.
</p>

<p>
Quantunque sian poco fertili, pure dànno aranci, cotone,
tabacco e frumento il quale matura due volte all’anno.
Producono certe specie di ginepri (<i>juniperus bermudiana</i>)
i quali raggiungono un’altezza di sedici a venticinque
metri e servono per la costruzione di leggieri navigli.
</p>

<p>
I viveri sono però carissimi, mancando quasi totalmente
il bestiame e la selvaggina. Non vi sono che pochi volatili
e brutti ragni neri e grossi, che tessono ragnatele
così resistenti da prendere perfino gli uccelli.
</p>

<p>
— Ecco delle isole che non avranno lunga vita, disse
Linderman, che le osservava assieme a Wilkye ed a Bisby.
</p>

<p>
— E perchè? chiese quest’ultimo.
</p>

<p>
— Pel motivo che le onde dell’Atlantico, che le investono
furiosamente, le rodono costantemente.
</p>

<p>
— Sono parecchi secoli però, che oppongono una fiera
resistenza, disse Wilkye. I polipi coralliferi sanno costruire
robustamente le loro isole.
</p>

<p>
— Non sono di natura vulcanica?
</p>

<p>
— No, signor Linderman. Le Canarie, le Azzorre,
Sant’Elena, Tristan d’Acunha e S. Paolo sono tutte isole
vulcaniche, ma queste sono state costruite dai polipi
coralliferi.
</p>

<p>
— Ma chi sono questi signori polipi? — chiese Bisby. — Voi
sapete che io non m’intendo che.....
</p>

<p>
— Di carni salate, lo sappiamo, disse Wilkye. Vi dirò
adunque allora, signor curioso, che quei polipi che le
hanno costruite, sono esseri infinitamente piccoli, che
vivono sotto le acque in gran numero. Si radunano per
lo più sulle cime dei monti sottomarini, vi fondano le
loro colonie, vivono, muoiono e morendo formano, coi
<span class="pagenum" id="Page_34">[34]</span>
loro corpicini, degli strati rocciosi d’una robustezza
infinita.
</p>

<p>
— Ma non comprendo come possano costruire delle
isole, finchè lavorano sott’acqua.
</p>

<p>
— Adagio, signor curioso. Di strato in strato, quei piccoli
fabbricatori si alzano verso la superficie dell’Oceano,
ed ecco costruita l’isola. Alcuni, dotati forse di maggior
vitalità, continuano a costruire sopra l’acqua nutrendosi
della spuma delle onde ed alzano ancora l’isola. Più tardi
le piogge, convertiranno quello strato calcareo in terriccio;
i cadaveri dei pesci o le alghe ingrasseranno quella
terra, il vento porterà dei semi, gli uccelli popoleranno
l’isola, quindi verrà l’uomo. Non vi pare che sia semplice
tuttociò?
</p>

<p>
— Sì, ma anche meraviglioso! esclamò Bisby, stupefatto.
Ah! come è bella la scienza!... Ed io che la credevo
inventata per fare ammattire le persone!... Viaggio
fortunato! Tornerò in America grasso e scienziato!...
</p>

<p>
Intanto la <i>Stella Polare</i> filava a tutto vapore verso il
sud, allontanandosi rapidamente dalle Bermude, che una
fitta nebbia già avvolgeva.
</p>

<p>
L’Oceano Atlantico era un po’ agitato e scrollava vivamente
la leggiera goletta. Dall’est venivano, brontolando
minacciosamente, lunghe ondate colle creste irte di candida
spuma e venivano a sfasciarsi sul tribordo con grande
fracasso, lanciando, fino sulle murate, larghi sprazzi.
</p>

<p>
Nessuna nave vedevasi in quei paraggi, nemmeno una
di quelle barche da pesca che sono tanto numerose nei
pressi delle Bermude. Solamente in acqua si vedevano
alcune coppie di delfini che giuocherellavano nella scìa
biancheggiante della nave ed in aria parecchi stormi di
quegli uccelli acquatici detti rincopi, somiglianti alle
anitre; volatili disgraziati, poichè hanno il becco inferiore
<span class="pagenum" id="Page_35">[35]</span>
di molto più corto del superiore, rendendo così a
loro molto difficile la pesca. Indicano la vicinanza dei
tropici, poichè infatti quasi mai si scostano da quello del
Cancro e da quello del Capricorno.
</p>

<p>
Fu segnalato anche un grosso stormo di quei bizzarri
pesci che i marinai chiamano volanti e gli scienziati
<i>Exocoetus volitans</i> o <i>cyanopterus</i>. Questi pesci sono senza
dubbio i più stravaganti abitatori degli Oceani, ma sono
contemporaneamente anche i più disgraziati, poichè sono
cacciati in acqua ed in aria.
</p>

<p>
Ve ne sono di due specie: gli uni piccoli, toccando
appena una lunghezza di venti centimetri, colla pelle
azzurra ed argentea che li fa rassomigliare a grosse sardine;
gli altri invece sono lunghi un piede, ma bruttissimi
tanto che si stenterebbe a mangiarli, se non si sapesse
che sono invece deliziosi.
</p>

<p>
La pelle di questi ultimi è rossastra, le pinne sono
nerastre, il loro capo somiglia ad un casco irto di pungiglioni
bizzarri ed adorno di barbe che dànno a loro un
aspetto tutt’altro che attraente.
</p>

<p>
S’incontrano per lo più nei climi caldi, ma a centinaia ed
anche a migliaia, e vengono accanitamente inseguiti
dai delfini, dai tonni, dai pesci velieri e dai pesci-cani.
</p>

<p>
Non possedendo armi difensive, quei disgraziati pesci
cercano la loro salvezza in aria. Essendo dotati d’uno
slancio poderoso e possedendo delle pinne assai lunghe e
larghe, si slanciano fuori dell’acqua, vibrano quelle pinne
rapidamente, tanto che a guardarle non si scorgono quasi
più e spiccano una volata che dura circa 40 secondi.
</p>

<p>
Non crediate però, che i loro voli siano molto lunghi
ed alti; perchè di rado percorrono più di centosettanta o
duecento metri, mantenendosi ad un’altezza dai settanta
centimetri ad un metro.
</p>

<p>
<span class="pagenum" id="Page_36">[36]</span>
</p>

<p>
La banda segnalata dall’equipaggio della <i>Stella Polare</i>
pareva in preda ad un vivo terrore. Senza dubbio era
stata assalita dai delfini o dai velieri.
</p>

<p>
S’alzavano in tutte le direzioni con un sordo ronzìo, incrociandosi
in tutti i versi, facendo balenare ai raggi del
sole la loro pelle azzurro-argentata e bruno-dorata.
Volavano all’impazzata senza badare dove ricadevano,
sempre pronti a risalire appena toccata l’acqua, per sfuggire
ai denti degli affamati nemici.
</p>

<p>
Disgraziatamente, fuori dall’Oceano, non avevano
scampo, poichè si vedevano piombare su di loro in grossi
stormi, non solo i rincopi, ma anche i fetonti dalle ali
forcute, gli alcioni dal fulmineo volo e perfino alcune
procellarie, i funebri uccelli delle tempeste.
</p>

<p>
Parecchi di quei pesci, nella loro cieca fuga caddero
sulla tolda della goletta e andarono a finire nella dispensa
del cuoco, con grande soddisfazione di quel ghiottone
di Bisby, che cominciava a lamentarsi della mancanza
di carne fresca.
</p>

<p>
Il 5 la <i>Stella Polare</i> tagliava il tropico del Cancro
presso il 319° di longitudine a mille miglia dalle isole
Bahama e metteva la prua verso il capo Orange, volendo
passare al largo delle Piccole Antille, isole che non godono
troppo buona fama in causa dei frequenti uragani
che le visitano, mettendo a dura prova le navi che percorrono
quei paraggi.
</p>

<p>
Il 7 già l’equipaggio della goletta avvistava l’isola di
Fonseca che è la più orientale delle Antille, la prima
quindi che s’incontra venendo dall’Europa o dai porti
dell’Africa settentrionale.
</p>

<p>
Quel giorno, l’oceano che fino allora si era mantenuto
calmo, cominciò a montare, mentre il cielo si abbuiava
rapidamente nascondendo il sole. Dall’est soffiavano, di
<span class="pagenum" id="Page_37">[37]</span>
quando in quando, raffiche impetuose, le quali sollevavano
la superficie dell’Atlantico in ondate enormi e
nel seno delle nubi rullava, ad intervalli, il tuono, mescendosi
ai muggiti ed ai cozzi furiosi delle acque. La
tinta dell’oceano, che fino allora erasi mantenuta d’un
azzurro carico, si alterò diventando verdastra.
</p>

<figure><a id="fill-037"></a>
  <img src="images/ill-037.jpg" alt="&nbsp;">
<figcaption>Il giorno 5 la «Stella Polare» tagliava il tropico del Cancro... (pag. 36)</figcaption>
</figure>

<p>
— Questo cambiamento di tinta lo dobbiamo ai flutti
di fondo, disse Wilkye, che si trovava sul ponte in compagnia
dell’inseparabile Bisby, il quale non lo lasciava
un solo istante.
</p>

<p>
— Cosa sono questi flutti di fondo? chiese il negoziante.
</p>

<p>
<span class="pagenum" id="Page_38">[38]</span>
</p>

<p>
— Sono ondate formidabili che si formano là dove il
fondo del mare ha dei bruschi rialzi. Forse sotto di noi il
fondo si alza in forma di dirupate montagne.
</p>

<p>
— Sicchè le onde urtandovi contro rimbalzano.
</p>

<p>
— Proprio così, amico mio, e rimbalzando muovono le
sabbie del fondo.
</p>

<p>
— Quante cose sapete voi! Ma, ditemi, senza quei flutti
di fondo, sarebbe sempre uguale la tinta degli oceani?
</p>

<p>
— No, Bisby, varia in molti luoghi. Generalmente la
tinta degli oceani è azzurro-verdastra, che diventa più
chiara avvicinandosi alle coste dei continenti, ma alcuni
mari hanno colori diversi. Alle isole Maldive, per esempio,
terre che si trovano nell’oceano Indiano, l’acqua che le
circonda è nerastra.
</p>

<p>
— Sorgono adunque sopra un mare d’inchiostro? Ciò
deve produrre un effetto poco allegro.
</p>

<p>
— Nel golfo di Guinea, in Africa, l’acqua è invece
biancastra.
</p>

<p>
— Un mare di latte! Deve essere bizzarro.
</p>

<p>
— Fra la China ed il Giappone vi è un mare le cui
acque sono giallastre e perciò fu chiamato mar Giallo;
presso la California, invece, il mare assume tinte o riflessi
rossastri, e presso le Canarie e le Azzorre l’acqua è verde.
</p>

<p>
— Ma da cosa derivano quelle tinte?
</p>

<p>
— Il colore azzurro verdastro dell’oceano, deriva senza
dubbio dalle stesse cause che fanno parere azzurri i
monti veduti ad una certa distanza e che danno all’atmosfera
quel colore azzurro che chiamasi cielo. In taluni
luoghi, però, la maggiore o minor intensità della tinta
deriva dalla maggiore o minore profondità delle acque
o dalla salsedine. Infatti, la grande corrente del Gulf-Stream,
che è più salata dell’acqua dell’oceano, è più
cupa; in altri luoghi è più oscura in causa della maggior
<span class="pagenum" id="Page_39">[39]</span>
quantità di corpuscoli in sospensione e sui quali viene
a rinfrangersi la luce solare.
</p>

<p>
— Ma i mari gialli, rossi, bianchi.....
</p>

<p>
— Hanno altre cause. Taluni sembrano tali, ma in
realtà non lo sono; assumono quelle tinte per illusioni
ottiche. Il mar Rosso però, deve la sua tinta ad un essere
microscopico intermedio fra l’animale ed il vegetale, ad
una specie particolare di oscillaria.
</p>

<p>
— È vero che ci sono anche dei mari limpidissimi?
</p>

<p>
— Sì, Bisby, ma la loro limpidezza non è immensa, nè
tale da permettere di scorgere il fondo marino. Quella
limpidezza si osserva per lo più negli oceani situati
presso le regioni polari e specialmente nell’oceano Antartico;
anche nei mari situati fra i tropici, la trasparenza
è notevole. In taluni luoghi si possono vedere dei pesci
a nuotare ad una profondità di ben centotrenta metri.
</p>

<p>
— Un’altra domanda.
</p>

<p>
— Sono a vostra disposizione.
</p>

<p>
— Hanno voluto farmi credere che l’acqua del mare,
oltre contenere il sale, ha pure dell’argento.
</p>

<p>
— È vero Bisby; il mare contiene tanto argento, tanto
ferro, rame e piombo, da arricchire tutti i popoli, se quei
metalli si potessero estrarre. Si afferma che l’argento che
contiene è così enorme, da superare tutto quello che
possiede la popolazione della terra, più quello che contengono
ancora le miniere del Perù e del Messico.
</p>

<p>
— Ma perchè non lo estraggono?
</p>

<p>
— Perchè bisognerebbe far evaporare un mare per
ottenere forse tre o quattrocento chilogrammi del prezioso
metallo, ed il carbone occorrente per tale immensa
evaporizzazione, costerebbe cento volte il doppio.
</p>

<p>
— Ma allora la massa d’acqua che circonda la nostra
terra deve essere immensa.
</p>

<p>
<span class="pagenum" id="Page_40">[40]</span>
</p>

<p>
— Tale da formare una sfera sedici o diciasette volte
più grande di quella che darebbe la terra dei nostri continenti
e delle nostre isole riunite.
</p>

<p>
— Che disgrazia!..... Avrei voluto tentare il ricupero
di così enormi ricchezze.
</p>

<p>
— Siete americano e ciò non mi sorprende. I progetti
colossali sono una specialità della nostra razza. Andiamo
sotto coperta, Bisby, che le onde invadono il ponte.
</p>

<p>
L’Atlantico cominciava ad assalir con furore la goletta,
facendola beccheggiare e rollare violentemente e lanciando
sul ponte di essa vere ondate, le quali correvano
impetuosamente da prua a poppa, rovesciando gli uomini
di quarto.
</p>

<p>
Si dovettero chiudere i sabordi di poppa e le aperture
di babordo e di tribordo per non inondare le cabine e
le sale, ed imbrogliare i fiocchi che erano stati spiegati
per dare alla nave un po’ di stabilità.
</p>

<p>
Fortunatamente la <i>Stella Polare</i> filava come una rondine
marina e nella notte attraversò quella porzione dell’Atlantico
sferzata dalla bufera.
</p>

<p>
Due giorni dopo avvistava il capo Orange che è situato
fra il confine della Gujana Francese ed il Brasile; il 10,
poco prima del tramonto, fu rilevato dal capitano Bak
il capo di S. Rocco, che è il più avanzato, verso oriente,
delle coste dell’America del Sud.
</p>

<p>
Il 14 la <i>Stella Polare</i> passava al largo del Rio della
Plata e il 16 gettava l’ancora nel porto di Egmont, stazione
principale delle isole Falkland, dove contava di
rifornirsi di carbone, prima di avventurarsi tra i gelidi
mari del polo australe.
</p>

<div class="chapter">
<p>
<span class="pagenum" id="Page_41">[41]</span>
</p>

<h2 id="cap5">CAPITOLO V.
<span class="smaller">Le coste della Patagonia.</span></h2>
</div>

<p>
Le isole Falkland o Maluïne, si trovano presso l’estremità
dell’America meridionale a circa quattrocentocinquanta
chilometri dallo stretto di Magellano ed a
trecentotrenta dall’isola degli Stati.
</p>

<p>
Sono novantadue, ma la maggior parte sono piccole e
non abitabili; due solamente sono vaste e popolate:
West Falkland e Ost Falkland e sono separate da un
canale detto di S. Carlo.
</p>

<p>
Sono sterili per lo più, hanno montagne poco elevate
e le pianure sono formate da strati di quarzo, di pirite,
di ocra gialla e rossa e di buona torba. Malgrado i reiterati
tentativi degli isolani, su quelle terre non crescono
che erbe le quali raggiungono uno sviluppo enorme,
formando dei veri boschetti; tutti gli alberi trapiantati
colà muoiono in breve, eccettuati alcuni importati con
grandi spese dal Canadà, come i <i>tithymalus spinosi</i>, gli
<i>epipactis</i> e le <i>azoldaracks</i>.
</p>

<p>
Malgrado ciò, gli abitanti non sono esposti al pericolo
di morire di fame, poichè su quelle isole si propagano
rapidamente gli animali bovini, acquistando una fecondità
straordinaria. Infatti gli ottocento capi di bestiame
colà importati dagli Spagnuoli nel 1780, sono diventati
ora 10,000, malgrado il continuo consumo e l’esportazione
di carni salate.
</p>

<p>
Fino al 1700 rimasero sconosciute; i primi a visitarle
furono alcuni naviganti di S. Malò che le chiamarono
<span class="pagenum" id="Page_42">[42]</span>
Maluine, poi furono occupate dagli Spagnuoli, quindi
dagli Inglesi i quali fondarono parecchie borgate, specialmente
nei porti di Egmont, di Etienne e di Volunter
e nei dintorni della baia di Melville.
</p>

<p>
Oggi sono diventate importanti stazioni pei balenieri,
e tutti gli anni al principiare della stagione calda, si
radunano colà navi baleniere per fare le loro provviste,
prima di affrontare i ghiacci polari ed i giganti della
creazione.
</p>

<p>
La <i>Stella Polare</i> contava di fermarsi poche ore, il
tempo strettamente necessario per completare la provvista
di carbone che era assai scemata in quella rapidissima
corsa.
</p>

<p>
Accostatasi alla banchina, di fronte ai magazzini, l’equipaggio
sbarcò per sollecitare l’imbarco del combustibile.
Linderman, Wilkye, Bisby e i due soci del Club,
approfittarono per sgranchirsi le gambe e fare una gita
nei dintorni del porto.
</p>

<p>
Vi era ben poco però da vedere a porto Egmont. Alcune
misere abitazioni, sette od otto alberi, dei boschetti di
erbe giganti, dei buoi che pascolavano pacificamente fra
le ubertose praterie, enormi quantità di pesci messi a
seccare e due bastimenti che caricavano una materia
rossastra o grigia, che tramandava un puzzo insopportabile.
</p>

<p>
— Che specie di robaccia imbarcano quelle navi? chiese
Bisby, che si turava il naso.
</p>

<p>
— <i>Guano</i>, rispose Wilkye.
</p>

<p>
— Cos’è? Ho udito parlare altra volta di questo <i>guano</i>,
ma non so precisamente cosa sia.
</p>

<p>
— È un concime animale misto ad ammoniaca ed a fosfato
di calce, elementi necessari ad ogni buona vegetazione.
Se ne fa un consumo enorme ed a centinaia si
<span class="pagenum" id="Page_43">[43]</span>
contano i bastimenti che lo caricano per conto di grandi
piantatori delle Antille, delle isole Mascarene e delle
Indie orientali. Esso ha la proprietà di raddoppiare o di
triplicare i raccolti.
</p>

<p>
— E vengono qui a caricarlo?
</p>

<p>
— Alcune navi sì, ma i grandi depositi si trovano
alle Chincha, isole situate presso le coste del Perù.
</p>

<p>
— Ma chi produce quel prezioso concime?
</p>

<p>
— Vedete volare laggiù, presso quelle isole, quegli
stormi di uccelli? Sono <i>sarcillos, piqueros, gaviotas, alcatraces,
paiaros ninos, patillos</i>, ecc., e sono loro che depongono
il <i>guano</i>.
</p>

<p>
— Non vi comprendo bene, Wilkye. Ho la testa un
po’ dura io.
</p>

<p>
— Mi spiegherò meglio. Quei milioni di uccelli, che
appartengono alla specie marina, pescano, si rimpinzano
di pesci, poi tornano sulle isole e cominciano una lenta
e laboriosa digestione, poichè vi sono alcuni che sono
così ghiotti, che non si possono muovere per lunghe ore
e altri che sono costretti a rigettare dei pesci interi.
</p>

<p>
Formano in tal modo degli strati di sterco, i quali, cogli
anni si alzano gradatamente e si fossilizzano. Non piovendo
quasi mai in queste regioni australi, quegli escrementi
si condensano e si comprimono, senza che ne vada
perduta una sola particella.
</p>

<p>
In tal modo a poco a poco si formano dei veri <i>huaneras</i>,
cioè delle cave di <i>guano</i>. Basta solo che gli uomini
vadano a lavorarle.
</p>

<p>
— Cosa facile, poichè suppongo che quegli escrementi
non siano molto resistenti.
</p>

<p>
— È vero, ma l’estrazione è difficile, Bisby. Fra quei
depositi, allorchè sono lavorati, s’innalzano una polvere
gialla e salina e tali esalazioni ammoniacali da asfissiare.
<span class="pagenum" id="Page_44">[44]</span>
Non vi sono che i chinesi ed i negri che s’addattino
a tale lavoro e sono costretti a scavare il <i>guano</i> di
notte, poichè la polvere sospesa in aria ed il riverbero
del suolo, di giorno rendono la temperatura insopportabile.
</p>

<p>
— Sono grandi quei depositi, Wilkye?
</p>

<p>
— Alle Chincha s’innalzano sovente per trenta e più
metri.
</p>

<p>
— Quanti secoli devono essere stati necessarii agli
uccelli!
</p>

<p>
— Molti, senza dubbio.
</p>

<p>
— Vi è una sola specie di guano?
</p>

<p>
— No, due: il <i>guano blanco</i>, che consiste in escrementi
recenti e il <i>guano pardo</i> che è il più vecchio.
</p>

<p>
— E si pagano cari?
</p>

<p>
— Il governo peruviano, che è proprietario delle isole
Chincha, ricava parecchi milioni, poichè l’esportazione
di quelle isole tocca annualmente le 400,000 tonellate.
Quando visiteremo le isole dell’Oceano australe, troveremo
dei grandi depositi, Bisby, e....
</p>

<p>
— Un momento!... Vedo una bilancia!...
</p>

<p>
Bisby, abbandonando bruscamente il compagno, s’era
precipitato verso un gruppo di uomini cenciosi e luridi
che stavano pesando degli ammassi di guano, prima di
caricarlo sulle navi.
</p>

<p>
Respinse bruscamente quegli uomini, gettando addosso
a loro una manata di dollari, rovesciò il <i>guano</i> e si sedette
trionfante sulla grande bilancia, accennando di pesarlo.
Un istante dopo un formidabile <i>urrah</i> usciva dalla
gola del negoziante.
</p>

<p>
— Ohe, Bisby, siete impazzito? chiese Wilkye.
</p>

<p>
— No, amico mio, gridò l’omaccio. <i>Urràh! urràh!</i>
</p>

<p>
— Ma cosa avete trovato infine?...
</p>

<p>
<span class="pagenum" id="Page_45">[45]</span>
</p>

<p>
— Ho... ho... che sono cresciuto di due libbre!..... Capite,
amico mio, due libbre guadagnate in pochi giorni!
Urràh pel mare!... Viva il polo!... Diventerò presidente
della Società degli uomini grassi e detronizzerò Dorkin!
</p>

<p>
Un fischio acuto echeggiò in quell’istante nella baia.
</p>

<p>
— A bordo! disse Wilkye. La <i>Stella Polare</i> sta per
ripartire.
</p>

<p>
— Sì, a bordo, a bordo!... gridò Bisby, che pareva fosse
impazzito per la gioia. È sul mare che io ingrasso! Ah!
non averlo saputo prima! A quest’ora sarei grasso come
un ippopotamo!
</p>

<p>
L’equipaggio della goletta aveva completato le provviste
di carbone e il capitano Bak chiamava a bordo le
persone che si trovavano a terra. La macchina era sotto
pressione e dalla ciminiera uscivano fitte nubi di fumo
nerissimo.
</p>

<p>
Linderman, Wilkye, Bisby ed i due velocipedisti si
affrettarono a imbarcarsi.
</p>

<p>
La <i>Stella Polare</i> si scostò dalla banchina, uscì dal porto
e s’inoltrò nel canale di San Carlo, passando fra le due
isole maggiori di West Falkland e di Ost Falkland. Le
spiaggie di quelle isole apparivano aride, ruinate e sventrate
dall’eterno corrodere delle onde e affatto deserte.
Solo di quando in quando, in fondo a qualche baia, appariva
qualche capanna o sull’alto delle rupi si scorgeva
qualche uomo occupato a raccogliere i <i>tussak</i>, specie di
vimini che crescono presso le spiaggie e che vengono
adoperati nella costruzione delle capanne, o dei canestri
e delle stuoie.
</p>

<p>
Su quelle isole, la popolazione è scarsa assai, quantunque
abbiano una superficie di 11,500 chilometri quadrati.
Si contano tutt’al più quattrocento abitanti, compresa
la piccola guarnigione inglese che è accasermata
<span class="pagenum" id="Page_46">[46]</span>
a Porto Guglielmo, all’ingresso meridionale dello stretto
di Berckeley, ove vi è la sede del governo.
</p>

<p>
Abbondavano invece gli uccelli i quali volteggiavano
in grandi stormi presso le spiagge, mandando grida discordi.
Si vedevano, oltre gli uccelli che producono il
guano, gran numero di pinguini, volatili assai agili
quando si trovano in acqua, tanto anzi che sovente furono
confusi colle rapide bonite, ma goffi e pesantissimi
quando si trovano a terra; poi bande di chioni, appartenenti
alla famiglia dei trampolieri, grossi come piccioni,
colle penne bianche, il becco corto e conico e gli
occhi racchiusi entro un cerchio rossastro, e stormi di
aptenatidi, uccelli grossi come le oche, colle penne color
ardesia sul dorso e bianche sotto.
</p>

<p>
Anche qualche animale si mostrava fra le scogliere
di quelle isole: erano <i>warrah</i>, una specie di lupi assai
grassi ma però niente affatto aggressivi ed eccellenti a
mangiarsi.
</p>

<p>
La <i>Stella Polare</i>, percorso il canale, s’addentrò in mezzo
ad un vero labirinto d’isole, d’isolotti e di scogliere, passando
successivamente dinanzi a Borbon, Salvas, Kermolinas,
Swan, Peble, Lively, ecc., poi uscì in pieno
mare, filando parallelamente alla costa patagone, ma a
tale distanza che quella terra appariva visibile come una
leggiera sfumatura.
</p>

<p>
— È laggiù che vivono gli uomini più alti del globo?
chiese Bisby a Wilkye ed a Linderman che osservavano
la costa coi cannocchiali.
</p>

<p>
— Sì, rispose l’americano.
</p>

<p>
— Ma che sia vero che sono di statura colossale? Mi
hanno detto che gli uomini più alti della razza bianca,
non giungono alla loro cintola.
</p>

<figure><a id="fill-047"></a>
  <img src="images/ill-047.jpg" alt="&nbsp;">
<figcaption>... sull’alto delle rupi si scorgeva qualche uomo... (pag. 45)</figcaption>
</figure>

<p>
— Frottole, disse Linderman. I primi navigatori che
<span class="pagenum" id="Page_49">[49]</span>
li hanno veduti hanno affermato questo, ma hanno solennemente
mentito.
</p>

<p>
— E perchè, signor Linderman? chiese Wilkye.
</p>

<p>
— Perchè si è positivamente constatato che la statura
dei Patagoni di rado supera i due metri. È bensì vero
che taluni navigatori ne hanno veduti di quelli assai
alti, come Falkner che nel 1740 ne misurò uno che era
alto due metri e trentatre centimetri; Mayne e Cunningham
che videro un capo alto metri due e otto centimetri,
ma sono eccezioni.
</p>

<p>
— Eppure, signor Lindermann, io credo che i Patagoni
un tempo siano stati assai più giganteschi ed anche
altre tribù indiane dovevano avere delle stature eccezionali.
I navigatori Le-Maire e Schouten che visitarono
la Patagonia nel 1615, asserirono di aver trovato degli
scheletri umani che avevano undici piedi d’altezza, cioè
quattro metri e trentatrè centimetri.
</p>

<p>
— Ci credete?
</p>

<p>
— Oh non sono i soli che hanno veduto scheletri così
mostruosi. Il signor Halmas che percorse il Perù nel 1515,
vide delle ossa umane di una lunghezza eccessiva, ma
che, secondo lui, dovevano rimontare ad epoche assai
remote; Gentil vide quelle ossa nel 1715 e ne accertò
l’esistenza; Acosta, che fu nel Messico nel 1588, trovò
pure degli scheletri giganti ed i messicani presentarono
a Cortez delle tibie e dei teschi enormi.
</p>

<p>
— Adunque, se si deve credere a queste cose, l’America
deve essere stata popolata da tribù di giganti. Ma
allora, da chi deriva la razza ramigna?
</p>

<p>
— Ecco quello che ancora si ignora, signor Linderman.
È derivata dall’incrocio di due razze, dalla nera e dalla
mongola od è una razza speciale?
</p>

<p>
— Taluni scienziati propendono per quell’incrocio?
</p>

<p>
<span class="pagenum" id="Page_50">[50]</span>
</p>

<p>
— Sì, signor Linderman.
</p>

<p>
— Ma quei negri e quei mongoli devono essersi fusi
in tempo remotissimo.
</p>

<p>
— Certamente.
</p>

<p>
— Pure mi sembrerebbe una ipotesi assai ardita, calcolata
la distanza che corre fra l’Africa e l’America; pei
mongoli non deve essere stata cosa difficile non avendo
avuto d’attraversare che lo stretto di Behering.
</p>

<p>
— Voi non dovete però ignorare che gli antichi fanno
menzione dell’Atlantide, ossia di una grand’isola che
si sarebbe sommersa più tardi, ma che si trovava a non
molta distanza dalle coste africane ed europee. Se è realmente
esistita, non doveva essere impossibile agli africani
di raggiungere l’America, malgrado l’imperfezione
delle loro barche.
</p>

<p>
— Ma quei giganti americani, come sono scomparsi?
</p>

<p>
— Non lo si sa, ma forse l’antica razza a poco a poco
è deperita. Tuttavia, nei Patagoni conserva ancora dei
campioni notevoli.
</p>

<p>
— Ed anche di quelli straordinariamente deperiti.
</p>

<p>
— Cosa volete dire, signor Linderman?
</p>

<p>
— Che se in Patagonia vi sono ancora dei giganti, a
poche centinaia di metri da loro vivono dei pigmei o quasi.
</p>

<p>
— Infatti, ciò è vero. Al di là dello stretto di Magellano,
che in tali punti misura una così breve larghezza
che si potrebbe attraversarlo scagliando un ciottolo, vivono
i Fuegiani, che si possono considerare gli indiani
più piccoli della razza americana. La loro statura non
supera i quattro piedi e cinque pollici, ossia un metro
e quarantotto centimetri.
</p>

<p>
— E come mai questa diversità di statura ad una distanza
così breve? chiese Bisby, che prestava somma
attenzione a quel dialogo.
</p>

<p>
<span class="pagenum" id="Page_51">[51]</span>
</p>

<p>
— Forse perchè appartengono ad un’altra specie e
forse in causa del clima che è più freddo e dei patimenti,
vivendo come le bestie selvagge ed essendo sempre alle
prese colla fame, rispose Wilkye.
</p>

<p>
— Sono almeno begli uomini?
</p>

<p>
— Sono i più brutti della razza umana ed i più miserabili.
Fra poco ne vedremo qualcuno costeggiando la
Terra del Fuoco ed avrete occasione di persuadervene.
</p>

<div class="chapter">
<h2 id="cap6">CAPITOLO VI.
<span class="smaller">I furori del Capo Horn.</span></h2>
</div>

<p>
Il 17 novembre la <i>Stella Polare</i>, che affrettava la marcia
per raggiungere le regioni polari prima del solstizio di
estate, che in quelle desolate terre scade il 21 dicembre,
si trovava già nei paraggi dello stretto di Magellano.
</p>

<p>
In sole trentadue ore, tenuto conto del tempo impiegato
a uscire dai canali delle isole Falkland, entro i
quali aveva dovuto diminuire considerevolmente la velocità,
aveva superata la distanza che divide porto Egmont
dalla punta meridionale della Patagonia, che è di quattrocentocinquanta
chilometri.
</p>

<p>
Lo stretto di Magellano, scoperto nel 1520 dal celebre
navigatore omonimo che pel primo compiè il giro del
mondo, dalla parte dell’oceano Atlantico ha una larghezza
di chilometri cinquantuno fra i capi di Las Vergines
e di Espirito Santo, mentre verso il Pacifico è
largo cinquantasei fra i capi Pilares e Vittoria. La sua
lunghezza è invece di cinquecentotredici chilometri, descrivendo
molte curve.
</p>

<p>
<span class="pagenum" id="Page_52">[52]</span>
</p>

<p>
Traversare l’imboccatura orientale, fu l’affare di poco
più di due ore per la <i>Stella Polare</i> e ben presto si trovò
presso le coste della Terra del Fuoco, che doveva girare
fino al capo Horn per poi mettere la prua verso le terre
del polo australe.
</p>

<p>
Le spiaggie di quella grande isola, che completa l’aguzza
estremità dell’America meridionale e somigliante
ad una berretta da notte, apparivano poco rientranti e
sporgenti, mentre quelle occidentali sono invece frastagliatissime.
Infatti dalla parte esposta agli sguardi dell’equipaggio
della goletta non v’è che una sola baia,
quella di San Sebastiano e pochi capi, quelli di Penas,
di Sant’Ines, di San Paolo e di San Diego.
</p>

<p>
Su quelle sponde, che s’alzavano a grande altezza, non
si scorgevano che dei faggi e più su, sui fianchi delle
colline, delle quercie, ma nessuno di quei brutti abitanti
di color oscuro, coi lineamenti ributtanti, che errano fra
quelle terre semi-gelate, sempre in cerca di cibo. Grandi
stormi di uccelli svolazzavano però e taluni venivano a
volteggiare attorno alla <i>Stella Polare</i>, mandando rauche
grida.
</p>

<p>
L’oceano attorno a quelle coste era irato; grandi ondate
si frangevano e rifrangevano contro le scogliere
con lunghi muggiti, paragonabili a scariche di artiglierie,
mentre dalle gole dei monti nevosi scendevano, di quando
in quando, quei furiosi colpi di vento che i balenieri chiamano
<i>williwaws</i>.
</p>

<p>
Di passo in passo che la goletta filava verso il sud, il
cielo si oscurava. Una specie di nebbia d’una tinta speciale,
saliva dalle regioni antartiche e volteggiava qua
e là, spinta da un vento freddo che pareva provenisse
dagli immensi campi di ghiaccio che coprono le terre polari
per undici e talvolta per tutti i dodici mesi dell’anno.
<span class="pagenum" id="Page_53">[53]</span>
Già numerosi ghiacciuoli, piccoli <i>hummok</i>, piccoli <i>streams</i>
che hanno la forma circolare e dei <i>palks</i> che sono invece
di forma allungata, s’avvoltolavano fra la spuma delle
onde, urtandosi e stritolandosi rumorosamente.
</p>

<p>
L’elica della <i>Stella Polare</i>, che turbinava senza posa, li
frantumava in gran numero, mentre l’affilato sperone di
acciaio li spezzava con lunghi stridii.
</p>

<p>
Gli uccelli marini diventavano più radi e si vedevano
grandi bande fuggire verso la costa della Terra del Fuoco,
temendo senza dubbio di non resistere alla furia della
burrasca che già brontolava nelle regioni australi. Solamente
i <i>Megalestris antarctici</i>, specie di gabbiani che somigliano
un po’ ai falchi, con ali ampie, becchi corti ma
robusti, e penne bruno-oscure, volteggiavano sopra le
onde e si tuffavano arditamente negli avvallamenti, sfidando
le ire dell’oceano.
</p>

<p>
Il capitano Bak, dopo d’aver consultato il barometro
che s’abbassava a vista d’occhio, si era affrettato a prendere
delle misure per non lasciarsi cogliere dalla tempesta
impreparato. Conosceva la triste fama di quei paraggi,
dove i venti non hanno più direzione e dove le
onde raggiungono altezze spaventose e soprattutto la sinistra
celebrità del temuto capo Horn, vero spauracchio
dei naviganti.
</p>

<p>
Fatte assicurare saldamente le imbarcazioni alle grue,
aveva fatto rinforzare le manovre fisse, preparare le rande
ed i fiocchi per essere pronto a farli spiegare nel caso che
avvenisse qualche guasto nella macchina; chiudere ermeticamente
i sabordi, sgombrare la coperta di tutte le cose
inutili e per colmo di precauzione, preparare le pompe.
Compiuti quei preparativi, comandò di affrettare la marcia,
per attraversare lo stretto di Le-Maire prima che l’uragano
scoppiasse. Voleva trovarsi libero, lontano da quelle
<span class="pagenum" id="Page_54">[54]</span>
coste pericolose e poco conosciute ed affrontare la natura
irritata in pieno oceano. Là, almeno, aveva un solo nemico
da sfidare.
</p>

<p>
Linderman e Wilkye erano saliti in coperta e guardavano
con occhio tranquillo le ondate che correvano all’assalto
della goletta. Bisby era con loro, ma il povero
negoziante di carni salate aveva perduto la sua calma.
Guardava con ansietà il cielo che sempre più si oscurava,
impallidiva ogni volta che la <i>Stella Polare</i> s’inclinava
sul tribordo o sul babordo, si attaccava con suprema
energia alle murate allargando per bene le gambe,
profondi sospiri gli uscivano di tratto in tratto e pareva
che avesse la lingua incollata al palato.
</p>

<p>
Aveva però energicamente rifiutato di ritirarsi sotto
coperta e non aveva nemmeno deposto il suo cappello a
cilindro, malgrado quei furiosi colpi di vento.
</p>

<p>
Il mare intanto montava sempre: parea che l’oceano
Antartico e l’oceano Atlantico volessero misurare le loro
forze e cimentarsi in una lotta titanica, mostruosa. Ondate
alte dieci e perfino dodici metri, causate dai così
detti flutti di fondo, si rompevano con furore estremo
contro le coste della Terra del Fuoco e ritornavano al
largo più irate di prima, prendendo in mezzo la <i>Stella
Polare</i>.
</p>

<p>
Passavano bruscamente sotto la chiglia sollevando impetuosamente
la goletta e scuotendola come fosse una
semplice piuma, ribollivano come se il fondo dell’oceano
si fosse tramutato in una caldaia ardente e si slanciavano
sui capi di banda inondando la coperta da prua a
poppa.
</p>

<p>
Il vento, ormai scatenato, ululava fra il sartiame e
scuoteva i boscelli, i cordami e gli alberi, mescendo le
sue urla ai muggiti dei marosi e al frangersi dei ghiacci.
</p>

<p>
<span class="pagenum" id="Page_55">[55]</span>
</p>

<p>
La <i>Stella Polare</i> però, malgrado quel formidabile rimescolamento
degli elementi e la sua piccola mole, si
comportava valorosamente. Lanciata a tutto vapore, squarciava
con impeto i flutti e sormontava agilmente le
montagne mobili, sfidando intrepida l’uragano.
</p>

<p>
Di quando in quando, dei massi di ghiaccio la urtavano,
ma i suoi fianchi erano solidi e non cedevano e
scappava subito via. Altre volte vi cadeva in mezzo e
li frantumava col proprio peso, con un cupo rimbombo
che si ripercuoteva fino in fondo alla stiva.
</p>

<p>
Il capitano Bak, avvolto nel suo pastrano di tela cerata,
stava ritto sul ponte di comando, tranquillo come
si trovasse su di una nave insommergibile. Comandava
la manovra con voce calma ma squillante, tenendo gli
occhi fissi verso il sud, per cercare di scoprire per tempo
l’isola degli Stati che forma, colla punta estrema della
Terra del Fuoco, lo stretto di Le-Maire.
</p>

<p>
Alle sette di sera, quantunque il sole dovesse brillare
ancora, l’oscurità era così fitta, che non si poteva distinguere
un oggetto qualsiasi alla distanza di cento passi.
I due oceani lottavano con furore inaudito; mai forse,
prima di allora, il capitano Bak aveva affrontato un
simile uragano.
</p>

<p>
Alla luce dei fanali di prua, altro non scorgevasi che
un furioso rimescolamento d’acqua. Le onde si succedevano
alle onde e irrompevano sempre più tremende sulla
coperta della nave.
</p>

<p>
Il capitano Bak aveva pregato l’armatore, Wilkye e
Bisby di ritirarsi, per tema che qualche onda li trascinasse
in mare o che qualche masso di ghiaccio li ferisse,
ma si erano rifiutati. Il negoziante di carni salate pareva
però esausto e di tratto in tratto, preso da un violento
mal di mare, espettorava con tale abbondanza, che pareva
<span class="pagenum" id="Page_56">[56]</span>
una pompa!..... Che gemiti uscivano allora dal suo
petto!... E come mandava a casa di belzebù il mare e il
polo antartico!...
</p>

<p>
Alle 9 l’oceano apparve, verso il sud, coperto d’un immenso
lenzuolo di candida spuma. Il capitano Bak scese
dal ponte di comando e avvicinandosi all’armatore gli
disse:
</p>

<p>
— Signore, fra pochi minuti saremo addosso all’Isola
degli Stati. Questa spuma mi indica che dinanzi a noi,
l’oceano si frange contro una costa.
</p>

<p>
— E così? disse Linderman, con perfetta calma.
</p>

<p>
— Devo impegnarmi nello stretto o girare l’isola?
</p>

<p>
— Credete di poter attraversare lo stretto senza pericolo?
</p>

<p>
— Il pericolo esiste da ambe le parti, nello stretto e
fuori. Noi lottiamo contro una bufera tremenda, signore.
</p>

<p>
— Perderemo molto tempo a girare l’isola; preferisco
tentare il passaggio lungo la costa della Terra del Fuoco,
per oltrepassare presto il capo Horn. Lontani da queste
isole lotteremo con maggiore vantaggio e non troveremo
più queste pericolose contro-ondate.
</p>

<p>
— Sta bene signore: avanti a tutto vapore!...
</p>

<p>
Il capitano si recò a poppa e si pose egli stesso alla
ruota del timone. In quel supremo istante voleva dirigere
egli solo la nave affidatagli dall’armatore; egli non ignorava
che una falsa manovra, una esitazione, potevano
produrre una catastrofe e voleva assumersi da solo la
tremenda responsabilità.
</p>

<p>
Cogli occhi fissi verso il sud e la bussola dinanzi, lanciò
la <i>Stella Polare</i> lungo la costa della Terra del Fuoco,
speronando i banchi di ghiacciuoli che si accumulavano
intorno al capo S. Diego.
</p>

<p>
La rapida nave che divorava la via con una velocità
<span class="pagenum" id="Page_57">[57]</span>
di diciotto nodi e sei decimi, avvolta in nuvoloni di fumo
che il ventaccio sbatteva sulla coperta, s’avvicinava allo
stretto. Colà, l’oceano Atlantico, non trovando uno sfogo
sufficiente, si rompeva con furore spaventevole, scagliandosi
contro il capo Parry, che forma la punta estrema
della Terra del Fuoco e l’isola degli Stati, le cui coste
apparivano, di quando in quando, alla livida luce dei
lampi.
</p>

<figure><a id="fill-057"></a>
  <img src="images/ill-057.jpg" alt="&nbsp;">
<figcaption>... e Bisby sdraiato, sfinito dal mal di mare col cilindro per terra... (pag. 58)</figcaption>
</figure>

<p>
Era una scena ammirabile ed insieme spaventevole, il
vedere quella piccola nave, guidata dal suo audace capitano,
sfidare la rabbia di uno dei più vasti oceani!.....
Sembrava un moscerino che lottasse contro un titano,
ma quel moscerino non aveva paura e non dava indietro;
muoveva anzi dritto sul nemico, come fosse deciso a vincere
o a morire.
</p>

<p>
<span class="pagenum" id="Page_58">[58]</span>
</p>

<p>
Si dice che la fortuna arride agli audaci; così deve essere,
poichè la piccola <i>Stella Polare</i>, dopo una lotta terribile
contro l’irrompere delle immense ondate e del vento
scatenato, verso le dieci di sera si trovava dinanzi al canale
di Le-Maire.
</p>

<p>
Fu un momento angoscioso per tutti: perfino Linderman
e lo stesso Wilkye, provarono una stretta al
cuore ed impallidirono, quando videro la goletta lanciarsi
a tutto vapore entro il canale.
</p>

<p>
Guai se la prua trovava uno scoglio!... Lo scafo, quantunque
costruito a prova di roccia, non avrebbe resistito
e la piccola nave si sarebbe subbissata di colpo.
</p>

<p>
Entro lo stretto, il mare dibattevasi con furore estremo.
Racchiuso fra le alte e dirupate spiagge della Terra del
Fuoco e dell’isola degli Stati, schiacciato, compresso alle
due uscite dall’oceano, si sollevava in ondate mostruose,
si rompeva, si polverizzava. Tuonava con tale fracasso
sulle due coste, da impedire all’equipaggio di udire i comandi
del capitano.
</p>

<p>
Il povero negoziante di carni salate, che non aveva
mai affrontata una tempesta, era livido come un morto
e domandava con voce fioca, al suo amico Wilkye, se
stavano per andare a picco. Esausto dal mal di mare che
lo travagliava, impressionato dai muggiti delle onde e
dai fischi sempre più striduli del vento, si era accovacciato
ai piedi della scaletta del ponte di comando, mandando
sordi gemiti.
</p>

<p>
Aveva perduto il cappello a cilindro che trabalzava
per la coperta, ma non voleva ancora ritirarsi. Malgrado
la sua nausea, voleva vedere dove si andava e non voleva
perdere la sublimità di quello spettacolo!
</p>

<p>
Alla mezzanotte la <i>Stella Polare</i> usciva dallo stretto
girando la punta Parry, senza aver toccato in alcun
<span class="pagenum" id="Page_59">[59]</span>
luogo e si slanciava verso il sud-ovest per oltrepassare
il capo Horn.
</p>

<p>
Ma anche colà, la tempesta infuriava tremendamente.
Un altro oceano prendeva allora parte a quella lotta mostruosa:
il Pacifico, il quale si avanzava con possenti
muggiti fra le isole Herschell, Evout, Lennox, Neue,
Pieton, Hermite, S. Diego e tutte le altre che coronano
le coste occidentali della Terra del Fuoco, fino all’isola
di Camden.
</p>

<p>
I tre oceani, non più frenati dalle terre, si urtavano l’un
l’altro sormontandosi, lacerandosi, contorcendosi come se
volessero respingersi a vicenda, però le loro ondate non
erano più spezzate, ma si spiegavano più libere, pur
raggiungendo altezze mostruose. Se ne vedevano alcune
che non dovevano misurare meno di sedici metri di
elevazione.
</p>

<p>
La <i>Stella Polare</i> continuava tuttavia la sua corsa movendo
dritta verso il capo Horn. Si sentiva più libera, ora
che non aveva da temere più le scogliere e da affrontare
le contro-ondate. Saliva intrepidamente, leggiera come
un uccello, le montagne liquide, scivolava negli avvallamenti,
poi tornava a librarsi sulle creste spumeggianti.
</p>

<p>
Il suo rollio ed il suo beccheggio non erano più tormentosi
e la sua stabilità era maggiore, specialmente ora
che l’equipaggio aveva spiegata la randa del trinchetto,
con tre mani di terzaruoli.
</p>

<p>
Alle due del mattino, lunghi muggiti si udirono verso
il sud-ovest. Pareva che laggiù il mare si rompesse contro
una scogliera.
</p>

<p>
— Il capo Horn! gridò il capitano Bak.
</p>

<p>
Un istante dopo, al chiarore d’un lampo, si discerneva
sul fosco orizzonte la temuta isola, l’ultima del continente
americano.
</p>

<div class="chapter">
<p>
<span class="pagenum" id="Page_60">[60]</span>
</p>

<h2 id="cap7">CAPITOLO VII.
<span class="smaller">Una balena speronata.</span></h2>
</div>

<p>
Il capo Horn ebbe per lungo tempo, ed ha ancora,
una fama tristissima, maggiore di gran lunga a quella
che aveva il Capo di Buona Speranza. Il solo suo nome,
per ben due secoli incusse un vero terrore ai naviganti:
si parlava di quella gigantesca rupe come di una cosa
diabolica e si creavano, su di essa, paurose leggende.
</p>

<p>
Infatti quell’estrema isola dell’America meridionale,
perduta sui confini dell’Atlantico e dell’oceano Pacifico,
sbattuta sempre dalle onde e spazzata dai gelidi soffi
dell’oceano Australe, non poteva certo ispirare molta
confidenza. Molte e molte sono state le navi, che trascinate
dalle correnti e dalle contro-correnti o sfondate dai
ghiacci, trovarono ai piedi del sinistro scoglio la loro
tomba.
</p>

<p>
Ora le paurose leggende sono state sfatate ed a centinaia
si contano i vascelli che ogni anno girano il temuto
Capo, ma ancora si calcolano a quattro o cinque i legni
che vanno a fracassarsi, durante la stagione invernale,
sulle nere roccie, o che vanno ad arenarsi sulle spiagge
vicine.
</p>

<p>
Questo capo Horn, non è però altro che un’isola, ma
d’aspetto tetro. Si eleva sotto il 56° di latitudine Sud,
poche decine di miglia al di là di quel gruppo d’isole che
chiamansi dell’Eremita, le quali cingono le coste meridionali
della Terra del Fuoco.
</p>

<p>
<span class="pagenum" id="Page_61">[61]</span>
</p>

<p>
È una rupe enorme, isolata, composta di rocce nere
sulle quali non nasce alcuna pianta. I suoi fianchi cadono
a piombo sull’Oceano che è quasi sempre agitato e le onde
s’ingolfano attraverso alle sue scogliere con cupi fragori.
</p>

<p>
Cornelio Schouten, olandese, che esplorava quelle
estreme regioni dell’America meridionale in compagnia
di Le-Maire, fu il primo a scoprire quel Capo nel 1616,
e lo chiamò Horn a ricordo della propria città natìa.
</p>

<p>
L’uragano pareva che raddoppiasse la furia attorno a
quella gigantesca rupe, quasi volesse confermare la sinistra
fama che essa gode. Ondate enormi l’assalivano da tutte
le parti, risalendo le scogliere con fragori formidabili e
cacciandosi con sordi muggiti, entro le caverne marine,
scavate dall’eterna azione delle acque irritate. Sulle nere
vette, lividi lampi balenavano tingendo l’oceano d’una
luce cadaverica e si udiva lassù ruggire tremendo il vento.
</p>

<p>
— Paese infernale! esclamò Bisby spaventato. Se questa
è la via che conduce al polo, preferisco starmene per
sempre a Baltimora.
</p>

<p>
— È troppo tardi, amico mio, disse Wilkye che conservava
sempre un ammirabile sangue freddo. Non crediate
però che questo uragano duri eternamente; si calmerà
e fra breve saluteremo il sole polare che tramonta a
mezzanotte.
</p>

<p>
Infatti di passo in passo che la <i>Stella Polare</i> si allontanava
dai paraggi della Terra del Fuoco inoltrandosi
nell’oceano Antartico, l’uragano pareva che perdesse
rapidamente la sua foga.
</p>

<p>
Il vento, non più arrestato dalle isole, soffiava con meno
violenza, conservando una sola direzione, e le onde, non
più infrante e respinte, pur conservandosi molto alte,
continuavano a spiegarsi liberamente correndo dal sud-est
al nord-ovest.
</p>

<p>
<span class="pagenum" id="Page_62">[62]</span>
</p>

<p>
Un altro pericolo però minacciava la <i>Stella Polare</i>: era
il continuo incontro di banchi di ghiaccio. L’uragano
doveva imperversare anche sulle coste delle terre polari
e doveva aver staccato numerosi ghiaccioni, i quali salivano
verso il nord trasportati dalle onde e dal vento.
</p>

<p>
Erano ancora piccoli quelli che s’incontravano, ma non
dovevano tardare a comparire i grossi, i veri <i>ice-bergs</i> e
gli <i>ice-fields</i>. La <i>Stella Polare</i> di quando in quando urtava
contro dei <i>palks</i> e degli <i>streams</i> di notevole spessore e
non li spezzava che con grande fatica e subendo tali urti
che gli uomini stramazzavano spesso sul ponte.
</p>

<p>
Il capitano Bak aveva dovuto rallentare la velocità
della goletta per non danneggiare lo sperone, ed aveva
mandato due marinai sulle crocette, per evitare a tempo
i grossi banchi.
</p>

<p>
Ad un tratto però, verso le quattro del mattino, quando
cominciava a calare sul procelloso oceano un denso
nebbione, avvenne a prua un urto così violento, da far
retrocedere la goletta e far cadere sul ponte molti
marinai.
</p>

<p>
Quasi subito, fra i muggiti delle onde e gli urti dei
ghiacci, si udì echeggiare una nota acuta, potente, che
pareva emessa da un enorme tubo di bronzo.
</p>

<p>
— Cosa succede! chiese Wilkye, alzandosi prontamente.
</p>

<p>
— Abbiamo urtato contro un banco forse? chiese Linderman
al capitano Bak che correva verso prua.
</p>

<p>
— No, signore, rispose questi. Il colpo sarebbe stato
più violento e.....
</p>

<p>
Un’altra nota acuta, potente più della prima, s’alzò fra
le onde e una montagna d’acqua si rovesciò sulla prua.
</p>

<p>
— Del sangue! esclamò una voce.
</p>

<p>
— Del sangue? chiesero Wilkye e Linderman.
</p>

<p>
— Che l’oceano sia diventato vino? disse Bisby, che
<span class="pagenum" id="Page_63">[63]</span>
si era risollevato. Quale fortuna, se fosse vero!..... In
questa regione, si può aspettare anche questa sorpresa.
</p>

<p>
Il capitano Bak si era curvato sulla coperta e con suo
grande stupore, vide che l’acqua che sfuggiva attraverso
agli ombrinali era rossa.
</p>

<p>
— Macchina indietro a tutto vapore, tuonò.
</p>

<p>
— Ma infine, cos’è accaduto? chiese Linderman.
</p>

<p>
— Abbiamo investito una balena, signore, rispose il
comandante.
</p>

<p>
— Una balena che dormiva forse?
</p>

<p>
— O che emerse dinanzi alla prua della nostra nave.
</p>

<p>
— E fuggiamo?
</p>

<p>
— È necessario, signore. Il cetaceo sarà furioso e può
scagliarsi contro di noi; basta un colpo di coda per causarci
una grossa avaria o un colpo di testa per mandarci
a picco.
</p>

<p>
— Eccola!.... eccola!.... esclamarono i marinai, che si
erano affollati a prua.
</p>

<p>
Linderman, Wilkye e Bisby corsero a prua ed a poche
decine di metri dalla <i>Stella Polare</i>, che indietreggiava
rapidamente per virare al largo, scorsero una massa
enorme, lunga almeno sedici metri, che si dibatteva fra
le onde, sollevando una coda mostruosa e lanciando in
aria, con sordo rumore, due colonne di vapore.
</p>

<p>
Non vi era da ingannarsi: la Stella Polare aveva urtato
contro una balena che forse sonnecchiava a fior d’acqua e
l’aveva speronata, causandole probabilmente una grande
ferita.
</p>

<p>
Un colpo furioso di vento che lacerò la nebbia spazzandola
via, permise ai naviganti di osservare meglio il
mostruoso cetaceo ed anche di misurare il pericolo che
correvano.
</p>

<p>
La <i>Stella Polare</i> lo aveva speronato in prossimità della
<span class="pagenum" id="Page_64">[64]</span>
testa, un po’ avanti la pinna pettorale sinistra, producendogli
una ferita spaventosa, lunga tre metri e profonda
uno. Da quell’enorme spaccatura cadeva in mare, a rapide
pulsazioni, un torrente di sangue nerastro, spumeggiante,
il quale si dilatava rapidamente, arrossando l’acqua per
un tratto vastissimo.
</p>

<p>
La pinna, che aveva una lunghezza di tre metri, spaccata
alla sua congiunzione, pendeva lungo il corpo del
gigante, agitandosi convulsivamente.
</p>

<p>
Il cetaceo, che forse era stato colpito a morte, pareva
furioso. La sua potente coda, che terminava in una pinna
triangolare, larga non meno di sei metri, percuoteva con
rabbia estrema l’acqua, sollevando delle ondate altissime,
la sua immensa bocca, che misurava tre metri di larghezza
su quattro di altezza, si apriva impetuosamente,
mostrando i settecento fanoni pendenti dalla mascella
superiore e assorbiva l’acqua con sordo fragore.
</p>

<p>
Stette per alcuni istanti immobile, ondeggiando fra il
sangue che lo circondava, poi reso pazzo dal dolore e dal
desiderio di vendicarsi, si precipitò innanzi con velocità
incredibile, muovendo addosso alla goletta che virava
allora di bordo.
</p>

<p>
Un grido di terrore echeggiò sulla coperta del legno.
Guai se quel mostro lo investiva con quello slancio; un
colpo di testa era più che sufficiente per rovesciarlo e
mandare tutti gli uomini che lo montavano, a dormire
per sempre sotto le fredde onde dell’oceano Australe.
</p>

<p>
Il capitano Bak non era però un uomo da spaventarsi,
nè da perdere la sua calma. Prese subito il suo partito.
</p>

<p>
Comprendendo che non poteva sfuggire all’assalto del
gigante, possedendo tali mostri una velocità vertiginosa,
così rapida anzi da percorrere seicentosessanta metri al
minuto, fidando nella robustezza eccezionale della goletta
<span class="pagenum" id="Page_65">[65]</span>
e sopratutto nell’acutezza dello sperone, con un’audacia
che poteva chiamarsi anche una pazzia, decise di assalire
a sua volta il nemico.
</p>

<p>
— Avanti a tutto vapore! tuonò.
</p>

<figure><a id="fill-065"></a>
  <img src="images/ill-065.jpg" alt="&nbsp;">
<figcaption>Il capitano Bak.</figcaption>
</figure>

<p>
Poi volgendosi verso il timoniere:
</p>

<p>
— Waldek! — gridò. — Attento alla coda e sperona il mostro!
Saldi in gambe, voialtri!...
</p>

<p>
— Ma..... volete farci colare a fondo? chiese Linderman.
</p>

<p>
— Silenzio, signore, rispose l’intrepido capitano. Ora
comando io e rispondo di tutto!...
</p>

<p>
La balena, non distava che tre gòmene. Quella massa
enorme, che si scagliava all’assalto con vigore straordinario
<span class="pagenum" id="Page_66">[66]</span>
malgrado l’orribile ferita, faceva paura e perfino
Linderman e Wilkye erano diventati pallidi.
</p>

<p>
Mentre colla coda percuoteva furiosamente le onde
per precipitare l’attacco, dalla sua gola uscivano note così
acute, da poter essere udite a cinque miglia di distanza.
</p>

<p>
La <i>Stella Polare</i> aveva ripreso la sua marcia in avanti
e muoveva diritta sull’assalitrice, ma descrivendo un
semi-cerchio per non abbordarla di fronte. Il capitano
Bak, ritto sul ponte di comando, tranquillo come se si
trattasse di far eseguire una semplice manovra, non staccava
gli occhi dalla balena.
</p>

<p>
Ad un tratto questa s’inabissò bruscamente, formando
una specie di vortice.
</p>

<p>
— Macchina indietro! comandò il capitano.
</p>

<p>
La <i>Stella Polare</i> percorse una dozzina di metri trasportata
dal proprio slancio, poi s’arrestò.
</p>

<p>
L’equipaggio, vivamente impressionato, scrutava attentamente
le acque per vedere se il cetaceo appariva,
temendo che sorgesse improvvisamente sotto la goletta.
</p>

<p>
— Macchinista, attenzione! gridò ad un tratto il capitano.
</p>

<p>
A cinquanta metri dalla goletta, fra due larghe ondate,
si scorgeva un remolìo che sempre più si accentuava e
si estendeva. Poco dopo apparve un punto nero: era
l’estremità del muso della balena; indi apparvero gli
sfiatatoi, i quali lanciarono in aria una doppia colonna
di vapore biancastro, che saliva in forma di V.
</p>

<p>
— Sperona Waldek! gridò il capitano Bak.
</p>

<p>
La <i>Stella Polare</i> si precipitò innanzi a tutto vapore,
colla velocità di venti nodi all’ora. D’improvviso avvenne
un urto violento che fece stramazzare sul ponte l’intero
equipaggio, e la goletta s’inchinò a poppa, ma trasportata
dallo slancio e dalle turbinose evoluzioni dell’elica,
<span class="pagenum" id="Page_67">[67]</span>
balzò innanzi, s’inchinò verso prua come se passasse
sopra un banco, e proseguì la marcia.
</p>

<p>
Quasi nel medesimo istante che passava sul dorso del
cetaceo, un uomo che si era curvato sul bordo per meglio
vedere quell’attacco, spinto innanzi da quell’urto
impetuoso, piombava nel vuoto.
</p>

<p>
Quella caduta era stata così improvvisa, che quel disgraziato
non aveva nemmeno avuto il tempo di emettere un
grido, e per colmo di sventura, nessuno lo aveva veduto.
</p>

<p>
Immaginatevi però quale fu la sua sorpresa nel sentirsi
cadere su di una massa viscida, in mezzo ad una
specie di canale, entro il quale scorreva un getto di
sangue spumeggiante.
</p>

<p>
Una esclamazione di stupore gli uscì dalle labbra:
</p>

<p>
— Per centomila quintali di carne salata!... Ecco una
avventura che non ho mai sognata!...
</p>

<p>
Bisby, poichè era lui, si raddrizzò per guardarsi intorno,
ma quella massa enorme si alzò bruscamente sulle
onde emettendo una nota così formidabile, da assordarlo.
</p>

<p>
— Ohe!... fermi per bacco!... gridò il disgraziato negoziante
di carni salate. Ci sono qui io, e se...
</p>

<p>
La frase gli si gelò sulle labbra, mentre i capelli gli
si rizzavano sulla fronte: solamente in quel momento si
era accorto di essere caduto sul dorso della balena e
precisamente in mezzo al solco mortale tracciato dallo
sperone e dalla chiglia della goletta.
</p>

<p>
— Gran Dio!... mormorò con voce angosciata. Sono
perduto!...
</p>

<p>
Gettò all’intorno uno sguardo smarrito: la goletta,
credendo ormai di aver colpito a morte il cetaceo e di
averlo quindi ridotto all’impotenza, si allontanava rapidamente
e si perdeva fra le nebbie che calavano fitte
fitte sull’oceano.
</p>

<p>
<span class="pagenum" id="Page_68">[68]</span>
</p>

<p>
Mandò un grido disperato:
</p>

<p>
— Aiuto!... Aiuto Wilkye, amico mio!... Sono...
</p>

<p>
Non potè finire, poichè fu bruscamente rovesciato in
fondo all’orribile ferita, entro quella specie di canale
gorgogliante di sangue.
</p>

<p>
Il cetaceo, che non era ancora morto malgrado quella
seconda speronata, si alzava sopra le onde, agitando
convulsivamente la coda e le pinne pettorali.
</p>

<p>
Doveva essere agonizzante, poichè dagli sfiatatoi lanciava,
ad intervalli, zampilli d’acqua tinta di rosso.
Rauchi brontolii, paragonabili al tuono udito in lontananza
e profondi sospiri che parevano muggiti, uscivano
da quell’enorme massa, mentre dalle due ferite zampillavano
in mare torrenti di sangue.
</p>

<p>
Il povero Bisby, atterrito, livido come un morto, non
osava più muoversi. Rannicchiato in fondo alla ferita
del cetaceo, si lasciava imbrattare di sangue e di grasso
e cercava di scoprire la <i>Stella Polare</i>, sperando di vederla
riapparire fra la nebbia.
</p>

<p>
Ad un tratto la balena fu presa da un brivido generale.
Alzò lentamente il capo come volesse aspirare una
ultima volta l’aria, emise una debole e rantolosa nota,
la sua coda si distese inerte, poi si udì un rauco gorgoglio
che pareva prodotto dall’irrompere dell’acqua
nell’enorme corpo.
</p>

<p>
— Cosa succede? si chiese Bisby, con ansietà.
</p>

<p>
La risposta fu pronta: la balena affondava rapidamente.
S’immerse la sua coda, poi il suo capo, indi la
massa intera disparve, formando alla superficie dell’oceano
un largo risucchio.
</p>

<div class="chapter">
<p>
<span class="pagenum" id="Page_69">[69]</span>
</p>

<h2 id="cap8">CAPITOLO VIII.
<span class="smaller">L’assalto dell’albatros.</span></h2>
</div>

<p>
La situazione del povero negoziante di carni salate,
stava per diventare estremamente pericolosa. Pure lo
credereste? Bisby che infine non mancava di coraggio,
salutò la scomparsa del mostro con un sospiro di soddisfazione!...
Quel cetaceo gli aveva prodotto un certo
terrore, con quella sua enorme bocca che pareva pronta
a inghiottire qualunque preda, sicchè trovavasi meglio
solo in acqua che su quel dorso viscido.
</p>

<p>
Non sarebbe necessario dire che il negoziante, al pari
del maggior numero dei suoi compatriotti, era un abile
nuotatore. Aveva fatte le sue prove nella baia di Chesapeake,
e un bagno anche prolungato non gli faceva
più paura.
</p>

<p>
Il suo corpaccio grasso, d’altronde, lo sorreggeva facilmente
e ritardava, almeno per qualche tempo, l’irrigidimento
delle membra.
</p>

<p>
— L’avventura si complica, borbottò il negoziante,
fendendo vigorosamente le onde. Che il mostro si sia
inabissato, ne ho molto piacere, ma se la goletta tarda
a ritornare, non so se continuerò a nuotare un paio di
ore. Quest’acqua è diabolicamente fredda e mi pare che
incrosti dei ghiacciuoli addosso ai miei panni. Auff! comincio
averne abbastanza di questa spedizione polare e
comincio a rimpiangere i miei magazzini. Orsù, coraggio
Bisby mio, e cerchiamo di trovare un punto d’appoggio.
<span class="pagenum" id="Page_70">[70]</span>
Dannata nebbia!... Non mi lascia vedere uno scoglio a
dieci metri di distanza!...
</p>

<p>
Gettò uno sguardo all’ingiro sperando di scorgere
qualche isolotto od i fanali di posizione della <i>Stella Polare</i>,
ma invano. Attorno a lui non s’agitavano che le
onde, le quali lo assalivano da tutte le parti con sordi
muggiti, quasi fossero ansiose d’inghiottire quella preda
umana e di seppellirla in fondo ai gelidi abissi dell’oceano
australe. Sopra invece, scendeva lentamente il nebbione,
stendendosi sopra i flutti come un gigantesco velo
grigiastro.
</p>

<p>
— Nulla, mormorò Bisby, rabbrividendo, e l’acqua
diventa sempre più fredda. Che a bordo della <i>Stella
Polare</i> non si siano ancora accorti della mia scomparsa?
Proviamo a chiamare.
</p>

<p>
Con una spinta vigorosa s’alzò sulle onde e gettò tre
tuonanti chiamate. Tese gli orecchi e poco dopo, con
suo immenso stupore, udì dei ragli sonori.
</p>

<p>
— To’! esclamò egli, sbarrando gli occhi. Ma dove mi
trovo io?... Che vi siano degli asini che nuotano in
quest’oceano?... Oh che sia vicino a qualche isola abitata?...
Ma degli asini qui?... C’è da impazzire.
</p>

<p>
Gettò altre due chiamate e anche questo volta vi risposero
dei ragli, ma venivano dall’alto. La sorpresa del
negoziante di carni salate, non aveva più limiti.
</p>

<p>
— Che in questa strana regione vi siano degli asini
che volano?... Veramente non ne ho mai udito parlare
e Wilkye mi avrebbe detto qualche cosa.
</p>

<p>
Guardò in alto e vide, attraverso al nebbione, volare
delle grosse ombre che parevano uccelli marini, i quali
emettevano quei ragli che lo avevano tanto imbarazzato.
</p>

<p>
— Strano paese! esclamò. Si sono mai uditi degli uccelli
a imitare gli asini?... Ma... io mi occupo degli uccelli
<span class="pagenum" id="Page_71">[71]</span>
e le mie membra intanto cominciano a irrigidirsi. Se Dio
non m’aiuta, non so come finirà questa brutta avventura,
e... Non finì la frase. Qualche cosa di grosso gli
era piombato improvvisamente addosso, emettendo un
rauco grido, e lo aveva urtato così ruvidamente, da cacciarlo
sott’acqua, riempiendogli la bocca di quel liquido
amaro e salato.
</p>

<p>
Con un vigoroso colpo di tallone rimontò alla superficie,
ma si sentì percuotere furiosamente da due ali
grandissime e lacerare di colpo una manica.
</p>

<p>
Furioso per quell’assalto inaspettato, rimontò a galla
per la seconda volta e vide sopra di sè un grande uccello,
di forme tozze e robuste, colle penne biancastre,
ma nere sul dorso, con le ali che misuravano per lo
meno quattro metri di lunghezza, ed il capo armato d’un
becco grosso ed uncinato.
</p>

<p>
Comprese subito con quale avversario aveva da fare.
</p>

<p>
— Un albatros!... esclamò. In guardia Bisby o ci va
di mezzo il cranio!
</p>

<p>
Infatti, quell’uccellaccio che si preparava ad assalirlo
era un vero albatros.
</p>

<p>
Questi volatili, che i marinai chiamano «navi da
guerra» o «pirati del mare» sono senza dubbio i più
grossi che s’incontrano nell’oceano Australe, raggiungendo
sovente dimensioni tali, da superare le aquile ed
i condor dell’America meridionale.
</p>

<p>
Voracissimi come sono, seguono per delle intere settimane
le navi per raccogliere gli avanzi della cucina
che i cuochi di bordo gettano in mare e pescano da
mane a sera, affrontando dei pesci anche grossissimi.
</p>

<p>
Essendo muniti di un becco robustissimo e assai acuto,
con un solo colpo possono spaccare il cranio ad un uomo,
ma sono però poco coraggiosi. Se affrontano l’uomo caduto
<span class="pagenum" id="Page_72">[72]</span>
in acqua, che forse scambiano per qualche pesce,
fuggono davanti alle procellarie e perfino ai gabbiani, e
la loro paura è tale che si nascondono sott’acqua.
</p>

<p>
Bisby, che aveva già veduto nei giorni precedenti
parecchi di quegli uccellacci, e che non ignorava quale
forza posseggono, vedendosi assalito, alzò ambe le mani
per proteggersi il capo. L’albatros, che forse credeva di
aver da fare con un abitante dell’oceano, non indugiò
a ritornare all’assalto. S’alzò di parecchi metri aprendo
le sue grandi ali, poi gli piombò addosso con velocità
fulminea, cercando di spaccargli il cranio col robusto
rostro.
</p>

<p>
Bisby, appena se lo vide vicino, allungò prontamente
le braccia ed afferratolo pel collo, si mise a stringerlo
con suprema energia. L’albatros, sentendosi soffocare,
si dibatteva con furore, cacciava grida rauche, agitava
disperatamente le ali cercando di stordire l’avversario,
arruffava le penne e coi piedi palmati tentava di colpirlo
in viso; ma il negoziante, che si sentiva mezzo
sollevato fuor delle onde, stringeva sempre.
</p>

<p>
— Eh mio caro!... gridava. Non ti lascio più e ti
strozzerò!... Ah! birbante!... Volevi spaccarmi il cranio
come fosse una nocciuola?... Soffoca, canaglia!...
</p>

<p>
L’albatros, strangolato dalle larghe mani dell’americano,
rallentava la sua resistenza. Le sue grida diventavano
sempre più rauche, le sue potenti ali non si
agitavano che ad intervalli, ed il robusto becco invano
si apriva per aspirare una boccata d’aria.
</p>

<p>
Ad un tratto cessò di dibattersi e s’abbandonò addosso
a Bisby, il quale affondò sotto quel peso piombatogli
improvvisamente sul capo.
</p>

<p>
Tornato a galla, vide l’albatros che galleggiava a pochi
passi di distanza. Mandò un grido di gioia.
</p>

<p>
<span class="pagenum" id="Page_73">[73]</span>
</p>

<p>
— Il punto d’appoggio è finalmente trovato!...
</p>

<p>
Con due bracciate raggiunse il gigantesco uccello e
vi si appoggiò, senza che quello affondasse. Era tempo!
Il povero negoziante di carni salate che si trovava da
oltre mezz’ora immerso in quell’acqua fredda, non poteva
più reggersi. Le sue membra che a poco a poco si
irrigidivano cominciavano a rifiutarsi di muoversi, e le
sue vesti, già completamente inzuppate, erano diventate
così pesanti, da impedirgli di mantenersi a galla.
</p>

<p>
Malgrado avesse trovato quel punto d’appoggio, la sua
situazione era sempre gravissima e poteva diventare disperata.
La nebbia calava sempre più densa, l’oceano non
accennava ancora a diventare tranquillo, il freddo cresceva
di momento in momento e la <i>Stella Polare</i> non
compariva.
</p>

<p>
Sinistre inquietudini l’assalivano; si credeva ormai abbandonato
in mezzo all’oceano Australe. Cosa sarebbe
avvenuto di lui, se non incontrava un’isola o uno scoglio
qualsiasi? Avrebbe potuto resistere quattro, cinque ore
forse, ma poi?...
</p>

<p>
— Se la <i>Stella Polare</i> non mi trova, fra breve sarò
morto, balbettò il disgraziato. Sento il freddo salirmi al
cuore e non posso più reggermi. Dannata balena!... Se...
</p>

<p>
S’interruppe bruscamente e tese gli orecchi. Gli era
sembrato di aver udito una lontana detonazione.
</p>

<p>
— Che mi sia ingannato? mormorò, con inesprimibile
angoscia. Che la Stella Polare mi cerchi?
</p>

<p>
Tese ancora gli orecchi rattenendo il respiro, e questa
volta, fra i muggiti delle onde, udì distintamente un’acuta
detonazione.
</p>

<p>
— Buono!.... esclamò, respirando liberamente. Finalmente
si sono accorti che il povero Bisby mancava! Radunò
tutte le sue forze e si mise a urlare:
</p>

<p>
<span class="pagenum" id="Page_74">[74]</span>
</p>

<p>
— Ohe!.... Della <i>Stella Polare</i>! Wilkye! Linderman!
capitano Bak! Ove siete voi?...
</p>

<p>
Una terza detonazione e più distinta giunse ai suoi
orecchi. Ormai non v’era più alcun dubbio: a bordo della
goletta si erano accorti della sua scomparsa e ritornavano
a tutto vapore per ritrovarlo.
</p>

<p>
Bisby, che si sentiva mancare rapidamente le forze,
raddoppiava le grida e si teneva disperatamente attaccato
all’albatros.
</p>

<p>
Passarono alcuni minuti d’angosciosa aspettativa pel
disgraziato naufrago, poi in mezzo al nebbione distinse
una massa oscura sormontata da due punti luminosi e
udì un quarto sparo. Gettò un ultimo grido:
</p>

<p>
— Aiuto.... Wilkye!....
</p>

<p>
Una voce tuonante, quella del capitano Bak, vi rispose:
</p>

<p>
— Coraggio!... Giungiamo!...
</p>

<p>
La <i>Stella Polare</i> si era arrestata ad una gomena di
distanza. Poco dopo una scialuppa montata da cinque
uomini, veniva calata in mare e raggiungeva Bisby proprio
nel momento in cui questi, completamente assiderato
ed esausto di forze, stava per abbandonare l’albatros.
</p>

<p>
— Mio povero amico! disse una voce.
</p>

<p>
— Wil...kye... borbottò Bisby. Gra...zie... ami...co.
</p>

<p>
Quattro braccia vigorose lo afferrarono e non senza
fatica lo trassero nell’imbarcazione. Il disgraziato accennò
l’albatros.
</p>

<p>
— Vo... glio... man...giarmelo, rantolò. Brrr!... Che
fred...do... orri...bile!...
</p>

<p>
Poi le forze gli vennero meno e cadde fra le braccia
di Wilkye.
</p>

<figure><a id="fill-075"></a>
  <img src="images/ill-075.jpg" alt="&nbsp;">
<figcaption>... si teneva disperatamente attaccato all’albatros. (pag. 74)</figcaption>
</figure>

<p>
La scialuppa ritornò rapidamente a bordo e fu issata
sulla <i>Stella Polare</i>, insieme agli uomini che la montavano.
</p>

<p>
<span class="pagenum" id="Page_77">[77]</span>
</p>

<p>
Linderman porse a Bisby una bottiglia di <i>wisky</i>, dicendogli:
</p>

<p>
— Bevete, e poi a letto. Siete bravo se non vi prendete
un grave malanno.
</p>

<p>
Il negoziante tracannò un dietro l’altro sei lunghi sorsi.
</p>

<p>
— Fa bene, disse.
</p>

<p>
— A letto subito, disse Wilkye.
</p>

<p>
— Un momento.
</p>

<p>
— Parlerete più tardi.
</p>

<p>
— Ma no.... voglio sapere se vi sono degli asini su
questo mare.
</p>

<p>
— Siete pazzo, Bisby?
</p>

<p>
— Ma no, ho udito dei ragli e non sono sordo, ve lo
assicuro.
</p>

<p>
— Erano uccelli, dei semplici aptenatidi.
</p>

<p>
— Ma ragliavano.
</p>

<p>
— Gridano così. Presto, amico mio, a letto.
</p>

<p>
— Un momento... sono vivo ancora.
</p>

<p>
— Gelerete, vi dico.
</p>

<p>
— Sgelerò poi. Ditemi, sono buoni da mangiare gli
albatros?
</p>

<p>
— Hanno la carne dura come quella dei tapiri.
</p>

<p>
— Non importa, disse Bisby gravemente. Cucinatemi
il mio albatros: lo mangerò tutto!
</p>

<p>
Poi tracannò un altro sorso di <i>wisky</i>, e seguì Wilkye
sotto coperta, ripetendo:
</p>

<p>
— Lo mangerò! Oh se lo mangerò!
</p>

<div class="chapter">
<p>
<span class="pagenum" id="Page_78">[78]</span>
</p>

<h2 id="cap9">CAPITOLO IX.
<span class="smaller">I banchi di kelp.</span></h2>
</div>

<p>
Ritrovato Bisby, la <i>Stella Polare</i> aveva ripresa la sua
rapida corsa verso le terre polari del Sud, dirigendosi
sulle Shetland australi, considerevole gruppo d’isole che
circonda le spiagge settentrionali della Terra Trinity e
quella di Palmer.
</p>

<p>
La spedizione aveva fretta di giungere presso le coste
del continente polare per evitare i grandi banchi di ghiaccio,
che si staccano durante le stagioni estive, emigrando
poi in gran numero verso le regioni settentrionali e accumulandosi
talvolta nei dintorni del lontano capo Horn.
</p>

<p>
È bensì vero che l’estate non era ancora cominciata,
ma un ritardo poteva essere disastroso, sia per gli americani
che per gli inglesi. In quelle regioni, il sole non
è mai caldo e se riesce a sgelare i banchi, le montagne
ed i campi di ghiaccio, basta una bufera per saldare ancora
quei colossi e chiudere qualsiasi sbocco del continente
australe.
</p>

<p>
Era necessario quindi, soprattutto per l’armatore, di trovarsi
più al Sud che era possibile al principiare dello
sgelo, per tentare l’esplorazione della Terra Alexandra.
Solo allora poteva sperare di seguire le spiagge di quell’isola
e di spingersi tanto innanzi nel cuore del continente, da
avvicinarsi a quel misterioso polo che fino allora
nessun essere umano aveva toccato.
</p>

<p>
<span class="pagenum" id="Page_79">[79]</span>
</p>

<p>
La velocità della <i>Stella Polare</i>, quindi non scemava.
Malgrado la folta nebbia, filava verso le regioni australi,
senza deviare dalla rotta stabilita, fendendo con cupo
fragore le onde di quell’Oceano, che travolgevano fra la
spuma i primi ghiacciuoli, l’avanguardia degli <i>ice-bergs</i>
e dei campi immensi di ghiaccio.
</p>

<p>
Una profonda oscurità avvolgeva quel gelido mare,
quantunque fosse di giorno. Quel nebbione impediva al
sole d’illuminare quella regione, sebbene già dovesse
splendere fino ad ora tarda, tramontando alle undici di
sera.
</p>

<p>
Il silenzio che regnava era solamente rotto dal frangersi
dei ghiacciuoli e dalle rapide pulsazioni della macchina.
Talvolta però echeggiavano delle rauche strida e
si vedevano giuocherellare, attraverso alla nebbia, degli
stormi di uccelli, i quali nuotavano verso le regioni meridionali.
</p>

<p>
Erano bande di <i>Micropterus cinerus</i>, strani uccelli somiglianti
ai pinguini, colle penne grigio-plumbee sul
petto e sul collo, bianco-giallastre sotto il ventre, il becco
color arancio e grosse sopracciglia biancastre che sembrano
occhiali.
</p>

<p>
Hanno il volo pesante, essendo grossi e possedendo
delle ali corte, quindi non si alzano quasi mai, ma sono
eccellenti nuotatori e possono rimanere sott’acqua anche
parecchi minuti.
</p>

<p>
Qualche volta invece volteggiavano in alto degli stormi
immensi di grosse procellarie, di berte e anche di quando
in quando passava, rasentando gli alberi della goletta,
qualche diomedea fuliginosa, grossissimi volatili, chiamati
giustamente avoltoi dell’oceano, voracissimi e dotati
d’un volo potente, possedendo delle ali che misurano,
quando sono spiegate, circa quattro metri di larghezza.
</p>

<p>
<span class="pagenum" id="Page_80">[80]</span>
</p>

<p>
A mezzodì, mentre la <i>Stella Polare</i> rallentava la corsa
per tema di urtare improvvisamente contro qualche
grande banco di ghiaccio, l’elice cessò improvvisamente
le sue evoluzioni. Già da qualche minuto pareva che girasse
con difficoltà, imprimendo alla nave delle strane
scosse, ora rallentando ed ora accelerando le battute.
</p>

<p>
— Abbiamo urtato? chiese Linderman che si trovava
in coperta.
</p>

<p>
— È impossibile, signore, rispose il capitano Bak, curvandosi
sul bordo.
</p>

<p>
In quel momento il capo-macchinista apparve sul
ponte.
</p>

<p>
— Signore, disse, volgendosi verso il capitano. L’elice
non funziona più.
</p>

<p>
— Lo vedo, rispose il comandante. Che sia avvenuto
un guasto?
</p>

<p>
— No, rispose una voce a prua. L’elica è stata legata.
</p>

<p>
— Legata!... esclamarono Linderman e il capitano.
</p>

<p>
— Sì, signori, disse Wilkye, facendosi innanzi. Noi passiamo
sopra una grande piantagione di kelp.
</p>

<p>
— Sopra delle alghe, volete dire?
</p>

<p>
— Sì, signor Linderman.
</p>

<p>
— E credete che non riusciremo a sbarazzarci?
</p>

<p>
— Sarà un po’ difficile, per ora. Vi consiglio di far
spiegare le vele; più tardi farete liberare l’elica.
</p>

<p>
— Il vento è favorevole, disse il capitano. Soffia dal
nord-ovest e potremo filare comodamente sei o sette
nodi all’ora.
</p>

<p>
— Fate — disse Linderman.
</p>

<p>
Al primo fischio emesso dal mastro d’equipaggio, i
marinai si affrettarono ad eseguire la manovra.
</p>

<p>
Le rande, le contro-rande e i fiocchi in pochi istanti
furono spiegati, e la goletta, obbedendo all’azione del
<span class="pagenum" id="Page_81">[81]</span>
vento e del timone, scivolò leggiera leggiera sul denso
strato d’alghe, civettuolamente inclinata sul babordo.
</p>

<p>
Come aveva detto Wilkye, era giunta nel mezzo di un
immenso banco di <i>kelp</i>. Queste alghe, che chiamansi <i>Macrocystis
pyrifere</i>, nascono solamente nei mari australi e
avvertono la vicinanza di bassi-fondi o di isole. Raggiungono
delle lunghezze incredibili, poichè sovente misurano
settecento, ottocento e perfino mille piedi, ossia circa
trecentotrenta metri.
</p>

<p>
Esse fissano le radici in fondo al mare, si ramificano
e salgono obbliquamente verso la superficie. Alcune sottilissime
si tengono celate sott’acqua, ma altre più larghe,
in forma di lamine dentellate, emergono. Queste sono le
più pericolose, poichè giunte a fior d’acqua si ramificano
enormemente, imprigionando di frequente le navi.
</p>

<p>
Esse sono sorrette da piccolissime vesciche aeree e in
mezzo a quel caos di nastri giganteschi brulica una quantità
di animaletti, come l’<i>uraster</i>, che è di un bel giallo
aranciato, l’<i>acanthocyclus gai</i>, che è un crostaceo, il <i>lophyrus
granosus</i> e il <i>comholepas oblungus</i>, che sono molluschi e
soprattutto dei veri banchi di <i>clios</i> australi, molluschi lunghi
tre centimetri, che sono avidamente ricercati dai
cetacei; anzi costituiscono la così detta zuppa delle balene.
</p>

<p>
Si dice che il <i>kelp</i> circondi tutto il continente australe,
racchiudendolo entro un immenso cerchio.
</p>

<p>
La <i>Stella Polare</i> però passava facilmente sopra quella
grande prateria marina. Se l’elica non poteva più funzionare,
il vento la spingeva con rapidità verso il Sud,
gonfiando le rande e le contro-rande.
</p>

<p>
Pel momento non era il caso di liberare l’elica, poichè
quei lunghi vegetali non avrebbero tardato ad imprigionarla
ancora.
</p>

<p>
Tutto il giorno la goletta navigò sul <i>kelp</i>, ma verso
<span class="pagenum" id="Page_82">[82]</span>
le otto di sera, nel momento che il nebbione si alzava,
e che il sole cominciava ad apparire indorando le cupe
acque dell’oceano Antartico, le alghe quasi improvvisamente
scomparvero.
</p>

<p>
Tosto furono ammainate le vele, la gran scialuppa fu
calata in mare e sei uomini andarono a sbarazzare l’elica.
Non fu però una operazione facile, poichè le alghe si
erano attortigliate alle pale in siffatto modo, da richiedere
una lunga operazione prima di reciderle.
</p>

<p>
Alle nove però, la <i>Stella Polare</i> si rimetteva in marcia
a tutto vapore.
</p>

<p>
Quasi nel medesimo istante compariva in coperta Bisby.
Aveva dormito una dozzina di ore dopo d’aver bevuto
una bottiglia di vino caldo e pareva completamente rimesso
da quella brutta avventura che per poco non gli
era costata la vita.
</p>

<p>
Si era infagottato in vesti di pelle di foca, si era avvolto
maestosamente nella sua famosa pelle di bisonte
che gli dava un aspetto di capo indiano e si era messo
in testa un cilindro nuovissimo, avendo perduto l’altro
nel brutto capitombolo.
</p>

<p>
La sua prima domanda, appena mise piede in coperta,
fu questa:
</p>

<p>
— È cucinato il mio albatros?
</p>

<p>
— Il ghiottone! esclamò Wilkye. Tanto vi preme la
carne coriacea di quell’uccellaccio?
</p>

<p>
— Cospettaccio!..... se mi preme?..... Ah! voi non sapete
che voleva mangiarmi?
</p>

<p>
— Eh via! esclamò Linderman, ridendo. Non siete un
gabbiano, nè un pesce.
</p>

<p>
— Mi aveva assalito, signore, e se non lo strozzavo
non so se sarei ancora vivo.
</p>

<p>
— Ma come siete caduto? chiese Wilkye.
</p>

<p>
<span class="pagenum" id="Page_83">[83]</span>
</p>

<figure><a id="fill-083"></a>
  <img src="images/ill-083.jpg" alt="&nbsp;">
<figcaption>... alcuni uomini andarono a sbarazzare l’elica (pag. 82)</figcaption>
</figure>

<p>
<span class="pagenum" id="Page_84">[84]</span>
</p>

<p>
— Ve lo dirò poi; ma voi, non vi eravate accorti della
mia scomparsa?
</p>

<p>
— No, Bisby; vi credevamo nella vostra cabina e ci
accorgemmo solamente due ore dopo. Siete stato fortunato
di farvi trovare, con quel nebbione che scendeva
sull’oceano.
</p>

<p>
— Lo credo, ma ora sto benissimo e non ho che un
solo desiderio, cioè quello di dare un colpo di dente a
quel brutto uccellaccio che aveva scambiata la mia testa
per un pesce.
</p>

<p>
— Lo mangerete a cena in salsa piccante.
</p>

<p>
— Ma io ho fame!
</p>

<p>
— Fra mezz’ora la campana ci radunerà a cena.
</p>

<p>
— A cena!..... esclamò Bisby stupito. A pranzo, vorrete
dire.
</p>

<p>
— No, amico mio: avete dormito dodici ore e sono
quasi le 9 di sera.
</p>

<p>
— Ma voi siete pazzo o volete scherzare, Wilkye. Non
vedete che splende ancora il sole?
</p>

<p>
— E cosa vuol dire ciò?
</p>

<p>
— Che in nessun paese del globo, alle nove di sera si
vede il sole, guardate come è ancora lontano dall’orizzonte.
</p>

<p>
— Questa regione, mio caro Bisby, è diversa dalle altre
e l’astro diurno, per ora, non tramonterà che a undici
ore, fra pochi giorni a mezzanotte, e fra qualche settimana
non si nasconderà più e c’illuminerà per ventiquattro
ore continue, anzi per tre o quattro mesi, se
continueremo a scendere al sud, e per sei se toccheremo
il polo.
</p>

<p>
— Ma che storie strabilianti mi narrate, Wilkye.
Volete scherzare, approfittando della mia ignoranza?
</p>

<p>
— No, vi do la mia parola; guardate il mio orologio:
<span class="pagenum" id="Page_85">[85]</span>
segna otto ore e cinquanta minuti ed il sole non accenna
a tramontare.
</p>

<p>
— E anche il mio! esclamò Bisby, che cadeva di sorpresa
in sorpresa. Ma che paese è mai questo?..... C’è
da impazzire, Wilkye.
</p>

<p>
— E perchè amico mio?
</p>

<p>
— Perchè non comprendo questo fenomeno.
</p>

<p>
— Non è un fenomeno e la spiegazione è semplicissima,
mio caro Bisby. Nelle nostre regioni settentrionali,
sapete perchè le giornate d’inverno si accorciano?
</p>

<p>
— Non ve lo saprei dire; non m’intendo che di
carni salate.
</p>

<p>
— Semplicemente pel fatto, che allora il sole volge i
suoi raggi più diretti verso le regioni meridionali situate
al di là dell’equatore, le quali appunto allora godono
l’estate. Il polo nord, essendo il più lontano dall’equatore
e quindi anche dal sole che si trova nell’emisfero
australe, in causa della rotondità della terra non può
ricevere alcun raggio solare.
</p>

<p>
Infatti se Baltimora, e per conseguenza tutte le regioni
situate sullo stesso parallelo, all’inverno godono
dieci ore di luce, quelle più al nord ne godranno solamente
nove, le altre più lontane otto, sette e via via
finchè talune non ne avranno affatto.
</p>

<p>
La stessa cosa avviene nelle regioni australi. Il sole
ha passato l’equatore e si allontana sempre più dall’emisfero
settentrionale scendendo verso il sud. I paesi
situati al di là del circolo antartico, avranno sempre il
giorno e la notte, poichè la terra gira, ma il polo che
può considerarsi come il perno, rimane quasi fisso, quindi
laggiù il sole, durante l’estate non tramonta mai; quando
però si allontana e risale nell’emisfero settentrionale,
piomba laggiù una notte orrenda che ha l’istessa durata.
<span class="pagenum" id="Page_86">[86]</span>
Aspettate che sopraggiunga l’autunno, e in queste regioni
vedrete il sole allontanarsi rapidamente, le giornate
scorciarsi presto, finchè regnerà un’oscurità così profonda
che nè le stelle nè la luna riesciranno a rompere.
</p>

<p>
— Brrr! mi fate venire freddo, Wilkye.
</p>

<p>
— Ne avrete allora, Bisby, e molto. Queste regioni si
copriranno di nevi e di ghiacci spaventevoli e la temperatura
discenderà a 40° e perfino a 50° sotto lo zero.
</p>

<p>
— Ho la mia pelle di bisonte: sento che mi fa sudare.
</p>

<p>
— Ora sì, ma allora vi farà ben poco.
</p>

<p>
— E non ritorneremo prima?
</p>

<p>
— Chi può dirlo? Se la <i>Stella Polare</i> viene imprigionata
dai ghiacci, saremo costretti a svernare sulle coste
della Terra di Graham.
</p>

<p>
— Fra i ghiacci?
</p>

<p>
— Sì, Bisby.
</p>

<p>
— Non mi spiacerebbe vedere quei famosi monti di
ghiaccio. Si dice che siano belli.
</p>

<p>
— Volete vederne alcuni?
</p>

<p>
— Sì, Wilkye.
</p>

<p>
— Ecco laggiù una vera flotta: sono ammirabili quegli
<i>ice-bergs</i>, ma indicano che lo scioglimento è cominciato
sulle coste del continente polare e ci dicono che ben
presto, la nostra valorosa goletta, sarà messa a dura
prova.
</p>

<div class="chapter">
<p>
<span class="pagenum" id="Page_87">[87]</span>
</p>

<h2 id="cap10">CAPITOLO X.
<span class="smaller">L’assalto dei ghiacci.</span></h2>
</div>

<p>
Infatti una vera flotta di ghiacci appariva verso il sud
ingrandendo a vista d’occhio, avvicinandosi la goletta
rapidamente a loro. Erano dieci o dodici, ma quali giganti!...
Quei figli del gelido polo, che le correnti marine
avevano certo staccati dal continente, sulle cui coste
forse da secoli sonnecchiavano, mai contaminati, probabilmente,
da alcun piede umano, filavano lentamente
verso le regioni settentrionali, verso le regioni indorate
dal sole.
</p>

<p>
Avevano proporzioni mostruose: taluni avevano una
estensione di mezzo miglio ed un’altezza di duecento
metri. Figuratevi quali masse, quando si pensa che se
hanno un’altezza di cento metri, devono averne trecento
di sotto!....... Alcuni di quei giganti dovevano adunque
avere uno spessore di ottocento metri!
</p>

<p>
I raggi solari, riflettendosi su quelle superfici bianche
venate di un azzurro languido o di verde pallido, sprigionavano
qua e là, attorno alle punte o negli angoli,
delle tinte superbe. Alcuni di quegli <i>ice-bergs</i> (è il nome
che si dà alle montagne di ghiaccio galleggianti) sembravano
enormi diamanti incrostati di zaffiri o di smeraldi;
altri sembrava che celassero nel loro interno un vero
fuoco, poichè le loro estremità riflettevano delle tinte
<span class="pagenum" id="Page_88">[88]</span>
rosse, ed altri ancora, che non potevano ricevere la luce
solare, parevano zaffiri ma sposati ad una sostanza ignota
e meravigliosa, la quale rifletteva tutti i colori dell’arcobaleno.
</p>

<p>
Cosa strana: quei ghiacci del polo australe non avevano
le forme stravaganti che si riscontrano negli <i>ice-bergs</i>
dell’oceano Artico. Erano sorprendenti per la loro
semplicità, per la loro struttura regolare e tagliata a filo
e le loro superfici, viste da lontano, sembrava che fossero
state solcate da un aratro.
</p>

<p>
— Quale diversità fra questi ghiacci e quelli del polo
Artico! esclamò Wilkye. Gli stessi freddi intensi, ma quale
differenza fra le regioni dei due poli!......
</p>

<p>
— Ma sono belli, stupendi, Wilkye, disse Bisby, che
non si stancava di ammirarli. Che masse enormi!......
Quale nave potrebbe resistere ai loro urti?
</p>

<p>
— Nessuna, Bisby.
</p>

<p>
— E ne incontreremo ancora?
</p>

<p>
— Più scendiamo al sud, più diverranno numerosi.
</p>

<p>
— È vero quello che si dice, amico mio, che il polo
australe è più difficile da scoprirsi che il boreale?
</p>

<p>
— Sì, Bisby.
</p>

<p>
— E perchè? Forse che laggiù fa più freddo?
</p>

<p>
— No, ma pei ghiacci. Esistendo al polo australe un
vero continente, attorno a questo, da secoli e secoli si
accumulano immensi <i>ice-bergs</i> e vasti campi di ghiaccio,
i quali impediscono alle navi di avanzare.
</p>

<p>
— Ma è proprio vero che esiste un continente?
</p>

<p>
— Tutto lo indica, Bisby. Gli esploratori ne hanno già
delineato i contorni, e poi, credete voi che quelle immense
montagne di ghiaccio si possano formare in alto
mare? No, si formano solamente in vicinanza delle terre.
</p>

<p>
— Ma quel continente, non può invece essere composto
<span class="pagenum" id="Page_89">[89]</span>
di semplici isole unite fra loro da banchi di
ghiaccio?
</p>

<p>
— No, poichè non s’incontrerebbero, in tal caso, degli
<i>ice-bergs</i> così colossali. Il polo nord è cosparso di isole,
ma colà non si vedono montagne di ghiaccio di dimensioni
pari a queste.
</p>

<p>
— Deve essere vasto quel continente.
</p>

<p>
— Senza dubbio, Bisby, ma è pure difficile a scoprirlo
tutto, poichè si afferma che sia circondato da una vasta
calotta di ghiaccio che sarebbe larga parecchie centinaia
di chilometri.
</p>

<p>
— Dunque voi credete impossibile che Lindermann
possa, colla sua nave, avvicinarsi al polo.
</p>

<p>
— Sì, Bisby. Egli spera di trovare un passaggio al
sud della Terra Alexandra, supponendo che quella sia
un’isola, ma invece urterà contro il continente e sarà
costretto di arrestarsi a qualche centinaio di miglia dal
polo.
</p>

<p>
— E non potrà giungervi a piedi?
</p>

<p>
— Non vi riuscirà, Bisby. Le marcie attraverso ai
campi di ghiaccio sono tremende e non si possono sopportare
per dei mesi, quando il freddo scende a 45° od
a 50° sotto lo zero.
</p>

<p>
— E voi sperate di trovarlo coi vostri velocipedi?
</p>

<p>
— Lo tenterò, Bisby, e se tutto va bene, chissà!.....
</p>

<p>
— Ed io non vi seguirò?
</p>

<p>
— È impossibile: comanderete la riserva dei marinai.
</p>

<p>
— Ci anderò per mio conto.
</p>

<p>
— A piedi?
</p>

<p>
— Colla mia pelle di bisonte.
</p>

<p>
— Quando giungeremo sulla terra di Graham, rinuncierete
al vostro pazzo progetto... Ecco che la campana
ci chiama a cena.
</p>

<p>
<span class="pagenum" id="Page_90">[90]</span>
</p>

<p>
— Pronto, urlò Bisby. L’albatros è mio!.....
</p>

<p>
Mentre il capitano, Lindermann, Wilkye ed i due
velocipedisti assalivano la cena e Bisby si accaniva
contro un gigantesco pezzo di albatros preparato in salsa
piccante, ma che non voleva lasciarsi masticare dai denti
del ghiottone, tanto era coriaceo, la <i>Stella Polare</i> continuava
ad avanzarsi nel cuore dell’oceano australe.
</p>

<p>
La prima flottiglia di ghiacci era scomparsa, ma parecchie
altre apparivano in tutte le direzioni. Erano
montagne di dimensioni enormi, vasti campi di ghiaccio,
dei veri <i>ice-fields</i>, sormontati da cupole bizzarre che sembravano
rovine di moschee o torri di mole gigantesca.
</p>

<p>
Non si vedevano, però, nemmeno in quelli, i bizzarri
frastagliamenti che si osservano nei ghiacci boreali e
tutti conservavano quelle bizzarre arature, quei solchi
che si notano nei grandi massi delle regioni australi.
</p>

<p>
Quei colossi sfilavano silenziosamente verso il nord
come fantasmi immani, lasciandosi trasportare dal movimento
delle onde che volge verso le terre dell’America
meridionale. Di tratto in tratto qualche montagna, corrosa
alla base dall’acqua che conservava ancora un po’
di tepore, perdeva bruscamente l’equilibrio e piombava
in mare con un tonfo assordante, sollevando un’ondata
mostruosa, la quale andava a rompersi con cupo fragore
contro gli altri ghiaccioni.
</p>

<p>
Allora si vedeva il gigante sparire, poi comparire con
un salto immenso alzando verso il cielo altre punte, oscillare
violentemente per parecchi minuti, poi riacquistare
a poco a poco la primiera immobilità.
</p>

<p>
La <i>Stella Polare</i> si avanzava con precauzione, tenendosi
lontana da quei pericolosi vicini che potevano frantumarla
come se fosse un semplice guscio di noce. Aveva
rallentato la sua rapida marcia e filava parallelamente
<span class="pagenum" id="Page_91">[91]</span>
a quelle flottiglie, per non lasciarsi prendere in mezzo
ed imprigionare.
</p>

<p>
Alle 10 di sera però, nel momento in cui il sole stava per
scomparire e che la croce del sud stava per delinearsi in
cielo, il nebbione che si era solamente alzato, piombò
quasi improvvisamente sull’oceano, rendendo quanto mai
pericolosa la marcia della goletta.
</p>

<p>
I ghiacci in breve tempo scomparvero fra quel denso
velo e l’oscurità diventò profonda tanto, che gli uomini
di prua a mala pena scorgevano quelli di poppa.
</p>

<p>
Il capitano Bak era risalito in coperta, mentre gli esploratori
si ritiravano nelle loro cabine, e cercava di evitare
l’incontro di quelle masse enormi. Aveva comandato al
macchinista di avanzare a piccolo vapore e all’equipaggio
di portare in coperta dei buttafuori, specie di lunghi pali
che servono a respingere i piccoli massi per evitare che
urtino le navi.
</p>

<p>
Malgrado quei preparativi, era assai inquieto. Poteva
da un momento all’altro trovarsi addosso ad una di quelle
immense montagne e correre il pericolo di far urtare la
nave; poteva pure passare a breve distanza da uno di
quei colossi, nel momento che questi perdevano l’equilibrio
e farsi schiacciare con tutto l’equipaggio. Un altro
motivo, e non meno grave, lo preoccupava: la vicinanza
di quella lunga barriera d’isole che si estende dinanzi
al continente polare.
</p>

<p>
Le Shetland non dovevano essere lontane e l’isola del
Re Giorgio o quella degli Elefanti, potevano trovarsi
improvvisamente dinanzi alla prua della <i>Stella Polare</i>.
</p>

<p>
In quelle regioni, così vicine al polo magnetico, il quale
non è situato precisamente nel punto ove dovrebbero
riunirsi i meridiani, come si crede dai più, ma a 70° di
latitudine e a 180° di longitudine secondo Hansten ed a
<span class="pagenum" id="Page_92">[92]</span>
70° 30′ di latitudine e 135 di longitudine secondo Duperry,
non si può basarsi con certezza sulle indicazioni della
bussola, poichè questa, per l’attrazione magnetica sbaglia
e sovente gli aghi impazziscono, dando direzioni contradditorie.
Così, quando i nebbioni impediscono ai naviganti
di fare il punto cogli ottanti per avere la longitudine
e la latitudine, le navi sono costrette a procedere
a tentoni.
</p>

<p>
In tale situazione si trovava appunto anche la <i>Stella
Polare</i>, la quale s’avanzava senza avere una rotta determinata,
col grave pericolo di trovarsi improvvisamente
addosso a qualche isola delle Shetland australi.
</p>

<p>
Alle due del mattino, il nebbione era così fitto che
non ci si vedeva a quattro passi di distanza. Scendeva
a ondate sempre più dense, imprigionando il fumo che
irrompeva dalla ciminiera, il quale si addensava sulla
coperta della nave accrescendo l’oscurità.
</p>

<p>
Il capitano Bak aveva fatto accendere due lampade a
magnesio munite di potenti riflettori, ma quella luce somigliante
a quella che producono le lampade elettriche,
non si disperdeva e restava, come il fumo, imprigionata
fra quella pesante umidità.
</p>

<p>
Il pericolo intanto cresceva. Al largo si udivano sempre
più frequenti i cupi cozzi delle montagne di ghiaccio,
i lunghi scricchiolii dei piccoli banchi e di quando in
quando dei tonfi orribili, che annunciavano la caduta di
qualche colosso. Allora delle ondate spumeggianti correvano
fra il nebbione e venivano a infrangersi con paurosi
muggiti contro i fianchi della nave. Alle tre del
mattino, fu veduto uno di quei colossi a breve distanza
dal tribordo. Fu un momento d’inesprimibile angoscia
per tutto l’equipaggio, il quale si trovava in coperta armato
di buttafuori.
</p>

<p>
<span class="pagenum" id="Page_93">[93]</span>
</p>

<p>
Il capitano Bak aveva dato il comando di: macchina
indietro! La <i>Stella Polare</i>, che forse correva il pericolo
o di investire o di farsi stritolare da quel colosso che si
distingueva vagamente fra l’oscurità, retrocesse a tutto
vapore, ma ricevette un tale urto, che la stiva rimbombò
come se nel suo interno fosse scoppiata una granata.
</p>

<p>
Wilkye, Linderman e Bisby, svegliati di soprassalto,
i due primi semi-vestiti e il terzo avvolto nella sua famosa
pelle di bisonte, s’affrettarono a salire in coperta, credendo
che la goletta si fosse arenata o fosse stata sfondata da
qualche <i>ice-berg</i>.
</p>

<p>
— Cosa succede? chiese Linderman, che pareva avesse
perduto il suo sangue freddo.
</p>

<p>
— Succede, signore, che noi siamo circondati dai ghiacci
e che siamo stati urtati, rispose ii capitano.
</p>

<p>
— Ma dove ci troviamo noi?
</p>

<p>
— Lo ignoro io stesso, signore; da tre ore la bussola
non dà più esatte direzioni e pare che sia impazzita.
</p>

<p>
— Forse al polo s’alza un’aurora australe, che questo
nebbione ci impedisce di scorgere, disse Wilkye. Voi
sapete che quel fenomeno meraviglioso altera le bussole,
specialmente quando le navi s’avvicinano al polo
magnetico.
</p>

<p>
— Ma non siamo che al 61° di latitudine.
</p>

<p>
— Ciò basta, signor Linderman.
</p>

<p>
— La situazione è adunque grave, signor Bak?
</p>

<p>
— Gravissima, signor Linderman, poichè noi siamo fra
una vera flotta di ghiacci.
</p>

<p>
— Dannato nebbione!.... Cosa contate di fare?
</p>

<p>
— Avanzare a piccolo vapore.
</p>

<p>
— Sono lontane le Shetland?
</p>

<p>
— Non lo credo.
</p>

<p>
— Non urteremo contro qualche isola?
</p>

<p>
<span class="pagenum" id="Page_94">[94]</span>
</p>

<p>
— Il fragore della risacca ce le indicherà. L’oceano
è un po’ agitato e le onde si romperanno contro le scogliere.
</p>

<p>
— Avanti, adunque!
</p>

<p>
La <i>Stella Polare</i>, che si era arrestata, riprese la marcia
a piccolo vapore, fendendo il nebbione che si scioglieva
in una vera pioggia.
</p>

<p>
Tutti gli esploratori, resi edotti del pericolo che correva
la goletta, erano saliti in coperta per essere pronti
ad ogni evento. Bisby, sepolto sotto la grande pelle, si
era cacciato in una scialuppa per essere più pronto a
salvarsi e di là si sfogava in un diluvio d’imprecazioni
contro la nebbia, i ghiacci ed il polo australe specialmente.
Cominciava ad averne fin troppo di quella spedizione
che diventava sempre più pericolosa, e di quel clima
che non lo faceva ingrassare abbastanza, quantunque
mangiasse per quattro e bevesse per sei.
</p>

<p>
Alle quattro del mattino un altro <i>ice-berg</i>, che doveva
avere proporzioni enormi, apparve a pochi passi dalla
nave, sul babordo. La sua altezza doveva essere immensa,
poichè dalla cima si udivano cadere con sordo
rumore dei pezzi di ghiaccio che dovevan pesare parecchi
chilogrammi.
</p>

<p>
Alcuni di essi rimbalzarono perfino sulla coperta della
nave, producendo delle contusioni a parecchi marinai.
</p>

<p>
Fortunatamente era stato scoperto a tempo e la <i>Stella
Polare</i>, filando a tutto vapore, potè oltrepassarlo prima
di venire urtata.
</p>

<p>
D’improvviso però, mentre il capitano Bak stava per
dare il comando di rallentare la corsa, avvenne a prua
un urto così violento che le membrature della nave scricchiolarono.
</p>

<p>
Un immenso grido di terrore echeggiò a bordo. I marinai
<span class="pagenum" id="Page_95">[95]</span>
fuggirono disordinatamente verso poppa abbandonando
i buttafuori, mentre sul castello di prua rovinavano,
con immenso fracasso, dei massi di ghiaccio.
</p>

<figure><a id="fill-095"></a>
  <img src="images/ill-095.jpg" alt="&nbsp;">
<figcaption>... la nave sfondando col proprio peso quel punto d’appoggio... (pag. 96)</figcaption>
</figure>

<p>
Il capitano Bak, Wilkye, Linderman stavano per slanciarsi
a prua per rendersi conto della gravità della situazione,
quando vennero bruscamente rovesciati.
</p>

<p>
<span class="pagenum" id="Page_96">[96]</span>
</p>

<p>
La nave, sollevata da una forza misteriosa, si era inclinata
a poppa, mentre la prua pareva che venisse portata
in alto.
</p>

<p>
Un secondo urlo di terrore rimbombò in mezzo al nebbione,
confondendosi con una serie di stravaganti detonazioni
e di violenti scricchiolii:
</p>

<p>
— Aiuto! si udì a urlare Bisby.
</p>

<p>
Ad un tratto la goletta s’alzò, barcollò un istante in
aria librandosi fuori dai flutti, poi si rovesciò sul tribordo
con un cupo rimbombo, rotolando gli uomini addosso
alla murata. Erasi arenata? No, poichè quasi subito si
udì un lungo scricchiolìo, come uno spezzarsi di ghiacci
e la nave, sfondando col proprio peso quel punto d’appoggio,
ricadde in mare, mentre un tonfo immenso risuonava
a breve distanza, seguito poco dopo da muggiti
formidabili.
</p>

<p>
Un’ondata spumeggiante, una vera montagna d’acqua
irruppe sul ponte, lo attraversò rovesciando tutto sul suo
passaggio e sparve fra il nebbione, perdendosi in lontananza.
</p>

<div class="chapter">
<p>
<span class="pagenum" id="Page_97">[97]</span>
</p>

<h2 id="cap11">CAPITOLO XI.
<span class="smaller">Sull’Oceano Antartico.</span></h2>
</div>

<p>
Cosa era avvenuto? Quale tremendo pericolo aveva
minacciato l’esistenza degli audaci esploratori del polo
australe? Come lo avevano evitato e come la valorosa
nave, che era stata strappata dai flutti, galleggiava
ancora?
</p>

<p>
Se la spiegazione era impossibile per Bisby, non doveva
essere difficile pel capitano Bak, per Wilkye e per Linderman,
che avevano profonda conoscenza delle regioni
polari e dei ghiacci.
</p>

<p>
La <i>Stella Polare</i> che si era lanciata innanzi per sfuggire
agli urti del primo <i>ice-berg</i>, era andata a urtare contro
un secondo, che si manteneva in equilibrio per un miracolo
e che le tagliava la via verso il sud.
</p>

<p>
Quel colpo di sperone era stato sufficiente per farlo
cadere e siccome quei colossi hanno una immersione
straordinaria, la goletta, che si trovava sopra la base che
tenevasi sott’acqua, era stata bruscamente sollevata.
</p>

<p>
Fortunatamente il peso della nave era stato sufficiente
per sfondare quella base ed era ricaduta in acqua, mentre
il gigante si capovolgeva. Guai se non l’avesse spezzata!
Sollevata in aria, rovesciata o sull’uno o sull’altro fianco,
non sarebbe ricaduta che rotta o capovolta. E guai se
l’<i>ice-berg</i>, invece di rovesciarsi in avanti si fosse piegato
dalla parte della nave: nessuna corazzata, per quanto
grande e solida fosse stata, avrebbe potuto resistere a
<span class="pagenum" id="Page_98">[98]</span>
quel tremendo urto, a quell’enorme peso che forse era di
diecimila, di ventimila tonellate.
</p>

<p>
Se la fortuna aveva protetto gli arditi esploratori delle
regioni australi, poteva però da un istante all’altro abbandonarli.
Passato quel tremendo pericolo, altri li minacciavano.
</p>

<p>
Tutto intorno alla goletta, altri <i>ice-bergs</i> ondeggiavano,
mossi da quell’immensa ondata sollevata dalla caduta
del colosso polare, che per poco non l’aveva schiacciata.
</p>

<p>
Alla luce delle lampade di magnesio, che cominciavano
a proiettare all’ingiro i loro raggi azzurrognoli, essendosi
la nebbia un po’ diradata, si vedevano alzarsi a prua,
a poppa, a babordo ed a tribordo, gigantesche pareti di
ghiaccio, che avevano degli strani bagliori. Si sarebbe
detto che quelle montagne erano ansiose d’imprigionare
la goletta, di stringerla, di soffocarla e di schiacciarla.
</p>

<p>
L’equipaggio, che non si era ancora rimesso dal terrore,
non ardiva abbandonare le imbarcazioni e rimaneva
sordo ai comandi del mastro d’equipaggio, il quale li
incoraggiava a riprendere i buttafuori per tentar di
respingere l’assalto dei ghiacci.
</p>

<p>
Perfino il capitano Bak, pareva che avesse perduto il
suo sangue freddo e la sua sicurezza, e non ardiva dare
alcun comando, temendo di compromettere la sorte della
goletta.
</p>

<p>
Pure era necessario uscire, e senza perdere tempo, da
quel cerchio che poteva da un istante all’altro rinchiudersi
e imprigionarli tutti, oppure spezzarsi bruscamente
e schiacciare la nave.
</p>

<p>
— Signore, disse Wilkye, che forse era il solo che non
aveva perduto la sua calma abituale, rivolgendosi verso
Linderman che rimaneva muto — bisogna forzare il passaggio
o qui tutti ci lascieremo la vita.
</p>

<p>
<span class="pagenum" id="Page_99">[99]</span>
</p>

<p>
— Ma dove volete andare? rispose l’armatore. Non vedete
che siamo circondati?
</p>

<p>
— Dinanzi a noi, se i miei occhi non s’ingannano,
scorgo un passaggio aperto fra due <i>ice-bergs</i>.
</p>

<p>
— Sarà libero?
</p>

<p>
— Io non lo so, ma tutto si deve tentare.
</p>

<p>
— Ma dietro vi possono essere degli altri ghiacci, signore,
disse il capitano. Se ne urtiamo uno, può piombarci
addosso.
</p>

<p>
— E se restiamo qui, verremo imprigionati. D’altronde
non tutti gli <i>ice-bergs</i> sono male equilibrati.
</p>

<p>
— Tentiamo il passaggio, disse Linderman. Se non potremo
uscire, ritorneremo.
</p>

<p>
— Ai vostri posti! tuonò il capitano, volgendosi verso
l’equipaggio. Se vi preme salvare la pelle, riprendete i
buttafuori e respingete l’assalto.
</p>

<p>
Poi curvandosi sul boccaporto:
</p>

<p>
— Ingegnere: macchina avanti!...
</p>

<p>
— Andiamo a fracassarci? chiese Bisby a Wilkye.
</p>

<p>
— Chi può dirlo?
</p>

<p>
— Io ne ho abbastanza del vostro polo e vorrei tornare
a Baltimora. Corpo di un bue salato! È una vitaccia
da cani questa e che mi garba poco, amicone caro.
</p>

<p>
— Ormai i rimpianti sono inutili, Bisby. Io andrò innanzi,
dovessi affrontare la morte ad ogni ora.
</p>

<p>
— Voi, ma io?...
</p>

<p>
— Lottiamo per la scienza.
</p>

<p>
— Me ne infischio della scienza.
</p>

<p>
— Lottiamo per la bandiera dell’Unione Americana.
</p>

<p>
— Sarà una bella cosa, ma io preferirei essere ne’ miei
magazzini a far denari.
</p>

<p>
— Zitto: stiamo giuocando la nostra pelle.
</p>

<p>
— Giuocherei quella del bisonte, brontolò il povero
<span class="pagenum" id="Page_100">[100]</span>
negoziante. Auff!..... In che brutta avventura mi sono
impegnato!.....
</p>

<p>
La <i>Stella Polare</i> intanto, si avanzava con precauzione
fra i ghiacci, che minacciavano di imprigionarla. Il capitano
Bak si era messo alla ruota del timone non fidandosi,
in quel supremo istante, che di sè stesso, mentre
l’equipaggio si era collocato lungo le murate di babordo
e di tribordo coi buttafuori, tentando respingere l’assalto
dei colossi polari. Dinanzi alla prua, si distingueva confusamente
un passaggio lasciato fra una montagna ed
un grande banco e pareva che si prolungasse assai. Se
i due ghiaccioni, che le onde e le correnti marine trasportavano,
non si chiudevano, la <i>Stella Polare</i> poteva
evitare la prigionia.
</p>

<p>
In pochi istanti la distanza fu superata e la nave si
inoltrò arditamente nello stretto, procurando di mantenersi
in mezzo.
</p>

<p>
Aveva percorso circa tre gòmene, quando verso poppa
si udirono dei tonfi che parevano prodotti dalla caduta
di massi enormi e dei lunghi scricchiolii.
</p>

<p>
— A tutto vapore! gridò Wilkye.
</p>

<p>
La goletta, a rischio di andarsi a fracassare contro
qualche banco che poteva trovarsi al di là dello stretto,
si slanciò innanzi come una rondine marina.
</p>

<p>
Un istante dopo, una detonazione spaventevole, paragonabile
allo scoppio d’una mina o al rimbombo simultaneo
di pezzi d’artiglieria, echeggiava verso il nord,
seguita da due tonfi orribili.
</p>

<p>
Le montagne di ghiaccio che minacciavano d’imprigionare
la goletta si erano cozzate fracassandosi e si
erano rovesciate. Pochi istanti di ritardo e la goletta
rimaneva schiacciata!
</p>

<p>
— Siamo salvi! gridò il capitano.
</p>

<p>
<span class="pagenum" id="Page_101">[101]</span>
</p>

<p>
— Urrah per la <i>Stella Polare!</i> urlarono i marinai.
</p>

<p>
— Il mare è libero dinanzi a noi! gridò Linderman.
Sia ringraziato Iddio!
</p>

<p>
— Ed io vedo un fuoco, disse una voce. Che laggiù
si cucinino delle bistecche?..... Per bacco! Sarebbero le
benvenute.
</p>

<p>
— Un fuoco! esclamarono Wilkye e Linderman.
</p>

<p>
— Volete che sia cieco? chiese Bisby, che era stato lui
ad annunciarlo. O laggiù si fa cucina o fondono questi
dannati ghiacci.
</p>

<p>
Linderman, Wilkye e il capitano Bak guardarono nella
direzione che il negoziante indicava e videro infatti,
verso il sud-est, brillare attraverso il nebbione un fuoco
che s’alzava e si abbassava.
</p>

<p>
— Che sia una nave? chiese Linderman. I balenieri
si spingono fino sulle coste delle Terre di Trinity e di
Palmer.
</p>

<p>
— È impossibile, disse il capitano. Con questa nebbia
non si può scorgere un fanale.
</p>

<p>
— Può essere il fornello che serve alla liquefazione
del grasso di balena.
</p>

<p>
— No, è impossibile, signore. Quel fuoco è lontano e
per scorgerlo deve avere dimensioni gigantesche.
</p>

<p>
— Che siano dei naufraghi?
</p>

<p>
— Non lo credo. Non vedete che ora s’innalza ed ora
si abbassa? Deve essere una grande colonna di fuoco.
</p>

<p>
— Ditemi capitano, chiese Wilkye. Credete che siamo
vicini alle Shetland?
</p>

<p>
— Temo di vederle sorgere dinanzi a noi da un momento
all’altro.
</p>

<p>
— E di aver oltrepassate le isole degli Elefanti e del
Re Giorgio?
</p>

<p>
— È possibile, signore. Due ore fa mi parve di aver
<span class="pagenum" id="Page_102">[102]</span>
udito, sulla nostra sinistra, dei lontani fragori, come un
rompersi di onde contro le scogliere.
</p>

<p>
— Erano senza dubbio le isole Aspland e quel fuoco
è prodotto dal vulcano dell’isola Bridgeman.
</p>

<p>
— Ma non vedete che quel fuoco brilla a poca altezza
sul mare. Se fosse un vulcano, sarebbe certamente più alto.
</p>

<p>
— V’ingannate, signor Linderman. Quello dell’isola
Bridgeman è il più basso che esista sul nostro globo,
poichè è alto solamente quindici metri.
</p>

<p>
— Un giuocattolo da ragazzi, disse Bisby. Lo porterei
volontieri a Baltimora.
</p>

<p>
— Sì, burlone, disse Wilkye.
</p>

<p>
— Se è l’isola Bridgeman, vuol dire che abbiamo
oltrepassato il 62° di latitudine e che la Terra Trinity
non è lontana, osservò il capitano. Possiamo piegare con
tutta sicurezza verso l’ovest.
</p>

<p>
— Fatelo, disse Linderman.
</p>

<p>
La <i>Stella Polare</i> virò di bordo e si slanciò verso quella
nuova direzione che pareva sgombra di ghiacci.
</p>

<p>
Ogni pericolo ormai pareva evitato, tanto più che
la nebbia cominciava ancora ad alzarsi e che il sole, che
doveva essere ricomparso da un paio d’ore, principiava
a foracchiare qua e là quelle masse vaporose cariche di
umidità.
</p>

<p>
Gli uccelli cominciavano ad apparire e si vedevano
volteggiare in grande numero, salutando l’astro diurno
con acute strida. Erano stormi di grosse procellarie che
di quando in quando si precipitavano in mare per pescare
i <i>clios boreali</i> dai corpi allungati e membranosi e
la testa formata da lobi arrotondati, o le cotte australi
che sono cartilaginose, bianchiccie, armate di pungoli.
Si vedevano pure parecchi albatros che se la prendevano
colle chimere antartiche, pesci che raggiungono sovente
<span class="pagenum" id="Page_103">[103]</span>
una lunghezza di tre piedi, ossia di un metro, colla pelle
bianca argentata, la testa rotonda, il dorso munito di tre
pinne ed il muso terminante in una specie di tromba che
s’incurva verso la bocca.
</p>

<p>
Malgrado il loro peso, gli albatros, dopo di averle colpite
a morte col robusto becco, le estraevano dall’acqua
e volavano verso le terre più vicine per divorarsele con
loro comodo.
</p>

<p>
Alle otto, quando il nebbione si dileguò, verso il nord
apparve una costa alta assai e dirupata, sulla quale si
vedevano volare bande immense di uccelli marini. Il capitano
Bak, che aveva già visitate altre volte quelle
regioni, la riconobbe subito.
</p>

<p>
— È l’isola del Re Giorgio, diss’egli a Wilkye. Voi non
vi eravate ingannato; il vulcano che abbiamo veduto era
quel di Bridgeman. Ecco laggiù la baia del Re, più oltre
lo stretto di Freld e le colline dell’isola di Nelson.
</p>

<p>
— Sì, rispose Wilkye. La <i>Stella Polare</i> è discesa al sud
passando in mezzo alle Shetland orientali, fra l’isola del
Re Giorgio e quella di Clarence e degli Elefanti.
</p>

<p>
— Se i ghiacci non ci ostacolano i passaggi, fra tre
giorni voi sbarcherete, disse Linderman all’americano.
</p>

<p>
— Lo spero; ho fretta di mettermi in marcia.
</p>

<p>
— E di raggiungere il polo, è vero? chiese l’inglese,
con leggiera ironia.
</p>

<p>
— Sì, signore.
</p>

<p>
— Coi vostri velocipedi.
</p>

<p>
— Coi miei velocipedi, signor Linderman, rispose l’americano
con voce asciutta.
</p>

<p>
— I quali speriamo che non si guasteranno.
</p>

<p>
— E perchè devono guastarsi?
</p>

<p>
— Ma non avete anche pensato, signor Wilkye, che i
metalli esposti alle temperature freddissime delle regioni
<span class="pagenum" id="Page_104">[104]</span>
polari, cagionano delle atroci bruciature alle mani che
li toccano?
</p>

<p>
— Non è cosa nuova per me, signor Linderman, che
ho visitata la Groenlandia e la baia di Baffin del polo
settentrionale.
</p>

<p>
— E le vostre gomme, credete che resistano?
</p>

<p>
— E la vostra nave, credete che resista alle tremende
pressioni dei ghiacci? D’altronde voi non avete veduto
ancora i miei velocipedi?
</p>

<p>
— Devono essere capilavori.
</p>

<p>
— E andranno lontani a dispetto della vostra ironia,
disse l’americano stizzito. Ci vedremo al polo, signor
Linderman, se sarete capace di giungervi.
</p>

<p>
— Mi credereste forse un pauroso? chiese l’inglese,
coi denti stretti.
</p>

<p>
— Non ve l’ho ancora detto, ma vi sfido a raggiungermi
al polo.
</p>

<p>
— <i>By-god!</i>... Che fiducia!... Fate già conto di esservi!...
Ci manca ancora, signor Wilkye, o meglio avete ancora
da cominciare.
</p>

<p>
— E voi pure.
</p>

<p>
— La mia nave si avanza verso il sud.
</p>

<p>
— Ed io fra poco vi precederò e pianterò prima di voi
la stellata bandiera dell’Unione al polo.
</p>

<p>
— To’!... to’!... esclamò Bisby, intervenendo. Ecco due
uomini che minacciano di diventare idrofobi per quel
dannato polo, che io regalerei tanto volentieri agli orsi
bianchi. Non vale la pena di scaldarsi, amici miei, specialmente
con questo freddo. Per bacco! volete prendervi
una polmonite o una costipazione?
</p>

<p>
— È vero, Bisby, disse Wilkye, ridendo. È troppo presto
per intavolare delle dispute: siamo ancor lontani dal
polo.
</p>

<p>
<span class="pagenum" id="Page_105">[105]</span>
</p>

<figure><a id="fill-105"></a>
  <img src="images/ill-105.jpg" alt="&nbsp;">
<figcaption>— Olà, cuoco, dà un tocco di campana!... (pag. 107)</figcaption>
</figure>

<p>
<span class="pagenum" id="Page_107">[107]</span>
</p>

<p>
— Allora andiamo a fare colazione in compagnia: comincia
a fare un certo freddo qui, che se non si combatte
a colpi di bistecche e a bottiglie, finiremo col diventare
di ghiaccio anche noi. — Olà, cuoco, dà un
tocco di campana!...
</p>

<p>
Il bravo negoziante si prese a braccio i due rivali e
li condusse sotto coperta, mentre la <i>Stella Polare</i> filava
lungo le Shetland occidentali.
</p>

<div class="chapter">
<h2 id="cap12">CAPITOLO XII.
<span class="smaller">Il continente Australe.</span></h2>
</div>

<p>
Le isole Shetland che si dividono in due gruppi, l’occidentale
e l’orientale, si estendono dinanzi alla Terra
Trinity, fra quella di Palmer e di Luigi Filippo, occupando
uno spazio di circa quattrocento chilometri.
</p>

<p>
Il numero esatto forse non si conosce ancora, essendo
state visitate da pochi navigatori, da Delaroche nel 1675
che pel primo scoprì l’isola del Re Giorgio, da Powell
nel 1825, da Foster che prendeva possesso delle terre
australi nel 1829, e da Biscoë, lo scopritore della Terra
di Enderby, di quella d’Adelaide e di quella di Graham
nel suo viaggio del 1832.
</p>

<p>
Le maggiori però non sono ignote, anzi sono state
accuratamente rilevate. Quella del Re Giorgio, che ha
un’ampia baia verso il sud, è la più vasta; vengono
quindi quella di Livingston che ha un’alta montagna
chiamata Bernard, che si eleva per 3860 piedi; l’isola
degli Elefanti pure con monte alto 3490 piedi, Clarence
che somiglia ad uno scoglio enorme, Smith col monte
<span class="pagenum" id="Page_108">[108]</span>
Foster che è il più alto di tutti toccando i 6600 piedi,
Snow, Greenwik, Robert, Nelson, Gilb, Jameson, Midle,
Deception ed altre minori che possono chiamarsi semplici
scogli o gruppi di scogliere.
</p>

<p>
Tutte queste isole hanno un aspetto selvaggio e desolante.
Le loro coste sono dirupate e sventrate dall’eterna
azione delle onde; d’inverno sono coperte di nevi
e cinte di immensi campi di ghiaccio che rendono l’approdo
quasi impossibile; d’estate si spogliano di parte
del loro candido mantello, ma su quelle rocce non crescono
che delle magre piante assolutamente insufficienti
a nutrire un capo di bestiame, poichè sono muschi,
magri licheni appartenenti alla specie degli <i>Usnea melanoscanthoa</i>,
pianticelle microscopiche, lecanore, ulve e
qualche cespuglio di <i>Drimys Winteri</i>, piante somiglianti
ai nostri allori, colle foglie grigio-argentee, ma la cui
scorza può adoperarsi con buon successo contro lo
scorbuto.
</p>

<p>
Nessun abitante umano vive su quelle terre dell’oceano
australe. Se su quelle dell’oceano artico, che pure
sono del pari fredde e sterili, si trovano gli Esquimesi,
su queste mancano gli uomini, nè si è mai avuto notizia,
nè si è mai trovata alcuna vestigia di essere state
un tempo abitate.
</p>

<p>
Non vi si vedono che uccelli, i quali nidificano su
quelle rocce a migliaia, anzi a milioni, lasciandosi avvicinare
dagli uomini e talvolta uccidere a bastonate,
tanto sono stupidi. Vi soggiornano pure le foche e gli
elefanti marini, ma i quadrupedi mancano assolutamente,
poichè non vi sono nè orsi bianchi, nè lupi, nè
renne, nè buoi muschiati come nelle regioni artiche.
</p>

<p>
La <i>Stella Polare</i>, avvistata l’isola del Re Giorgio, aveva
messo la prua verso il sud-ovest per raggiungere la
<span class="pagenum" id="Page_109">[109]</span>
punta Cookburn che si trova all’estremità dell’ampio
golfo di Ughes, e di là girare quella grande penisola o
isola che sia, che si estende fra la Terra di Palmer e
quella di Graham. Lo stato dell’oceano favoriva una
rapida marcia. Quell’ampio spazio d’acqua che si estende
fra la catena delle Shetland occidentale e le spiagge del
continente, era affatto sgombro di ghiacci. Il vento che
soffiava dal nord con qualche violenza, aveva respinto al
sud quei pericolosi colossi i quali forse si erano ancora
cementati ai grandi banchi che coprono, durante tutto
l’anno, quelle gelide terre polari.
</p>

<p>
Non bisognava però fare troppo a fidanza. Nella primavera
e nell’estate dominano i venti del sud, e quei
ghiacci potevano da un momento all’altro rimettersi in
marcia, invadere l’oceano e mettere a mal partito la
spedizione anglo-americana.
</p>

<p>
Il capitano Bak non lo ignorava, ed aveva ordinato
di avanzare colla massima velocità per potersi trovare
alla Terra Alexandra prima che cominciasse lo sgelo,
per aver tempo di esaminare quel passaggio che l’armatore
supponeva esistere.
</p>

<p>
La <i>Stella Polare</i> filava quindi a tutto vapore entro
quella specie di canale chiamato di Bransfield, che si
estende fra il continente e le Shetland, ma che ha la
vastità di un vero braccio di mare.
</p>

<p>
Di quando in quando però, la goletta era costretta a
deviare ed a descrivere dei lunghi giri, per evitare dei
grandi banchi di kelp. Quelle alghe gigantesche apparivano
dovunque, e contorcendosi per la spinta delle
onde, minacciavano d’imprigionare una seconda volta
l’elica.
</p>

<p>
Il 25 novembre, la temperatura, che fino allora aveva
oscillato fra il due ed il quattro sotto lo zero, bruscamente
<span class="pagenum" id="Page_110">[110]</span>
si abbassò in causa del vento che cominciava a
soffiare dal sud. Quantunque il sole brillasse splendidamente,
il termometro si abbassò a sette centigradi.
</p>

<p>
L’equipaggio ed i membri della spedizione furono costretti
a indossare le pesanti vesti d’inverno e le grosse
flanelle di lana, nonchè una casacca di pelle di foca
fornita di cappuccio. Il solo Bisby si ribellò, malgrado
i consigli del suo amico Wilkye, e si accontentò di avvolgersi
nella sua famosa pelle di bisonte, senza rinunciare
al suo cappello a cilindro, che secondo lui, era
preferibile ai cappucci.
</p>

<p>
A mezzodì alcuni ghiacci, spinti verso il nord da quel
gelido vento che soffiava dal sud, apparvero, e per la
prima volta il capitano Bak segnalò l’<i>ice-blink</i>.
</p>

<p>
Questo <i>ice-blink</i> indica la vicinanza degli <i>ice-fields</i>, o
immensi campi di ghiaccio. È una luce bianca, prodotta
dal rifrangersi dei raggi solari sulla superficie dei ghiacci
e si riflette in cielo, specialmente quando questo è coperto
di nubi. Talvolta questa luce è così vivida, che
la si distingue anche in mezzo ai fitti nebbioni.
</p>

<p>
Alle quattro pomeridiane la goletta, dopo d’aver evitati
alcuni <i>floe</i>, che sono banchi di ghiaccio che si formano
in mare pel congelamento dell’acqua, giungeva
sulle coste d’un’isola che si trovava sulla sua rotta.
</p>

<p>
Era quella di Deception che è una delle più note
dell’arcipelago delle Shetland australi, ed anche una
delle più bizzarre, per la sua forma. È circolare e all’esterno
non ha alcuna rada che offra asilo alle navi, ma
nel suo interno nasconde senza dubbio il migliore e più
sicuro porto di tutte le terre del nostro globo. Vi si entra
per una stretta apertura situata verso il sud-est, e chi
non ne conoscesse l’esistenza non potrebbe forse scorgerla,
essendo racchiusa fra alte rupi o meglio fra colline.
</p>

<p>
<span class="pagenum" id="Page_111">[111]</span>
</p>

<p>
Quel comodo porto, che può contenere centinaia di
navi, si chiama di Foster dal nome del navigatore che
lo scoprì, ma la maggior parte dell’anno è impraticabile
in causa dei ghiacci che lo bloccano.
</p>

<p>
Le coste dell’isola apparivano selvagge e in gran parte
coperte di neve; il monte che si eleva sulla spiaggia del
nord-est, sembrava un gigantesco cono di ghiaccio, il
quale scintillava come un immenso diamante sotto i
raggi dell’astro diurno.
</p>

<p>
Migliaia e migliaia di uccelli nidificavano su quelle
coste, sui terreni sgombri di neve. Sull’orlo delle rupi,
schierati come tanti soldati, seduti sulle loro zampe che
sono situate quasi all’estremità del corpo, si vedevano
bande di pinguini, stupidi volatili che mandavano
rauche e discordi grida, vedendo passare la nave. Vi
erano poi battaglioni di <i>Ænops aura</i>, specie di avoltoi
che vivono d’escrementi di foche e che quando vengono
uccisi, cadendo, vomitano una quantità di sterco così
puzzolente, che non si può accostarsi per raccoglierli!
</p>

<p>
Furono pure vedute anche alcune foche; erano <i>Otarie
jubate</i>, chiamate anche leoni marini. Misuravano due
metri di lunghezza, avevano il pelame giallo-bruno, e al
collo avevano una corta criniera che dava loro un
aspetto feroce, quantunque invece siano animali paurosi.
</p>

<p>
Si scaldavano al sole, in prossimità delle spiaggie, per
essere pronte a guadagnare il mare al primo segnale di
pericolo. Anche un elefante marino fu veduto nuotare
presso le coste, ma appena vide la goletta si tuffò e non
fu più possibile osservarlo, con grande dispiacere di
Bisby, che avrebbe mangiato volentieri la tromba del
mammifero.
</p>

<p>
— Mi rifarò cogli uccelli appena saremo sbarcati,
diss’egli a Wilkye. Faremo degli arrosti colossali.
</p>

<p>
<span class="pagenum" id="Page_112">[112]</span>
</p>

<p>
— Vi sfido a mangiarli allo spiedo.
</p>

<p>
— Forse che non sono buoni? chiese Bisby.
</p>

<p>
— Tutt’altro! Puzzano di pesce e di olio rancido ed
alcuni tramandano un fetore insopportabile, cibandosi
degli escrementi caldi delle foche.
</p>

<p>
— Puah!
</p>

<p>
— Aggiungete che questi uccelli sono duri, coriacei,
contando chissà quanti anni di esistenza, poichè si dice
che hanno vita molto lunga.
</p>

<p>
— Forse qualche diecina d’anni?
</p>

<p>
— Delle centinaia, amico mio.
</p>

<p>
— Ecco una cosa che stenterò a credere, Wilkye. Mi
pare un po’ grossa, che degli uccelli vivano più degli
uomini.
</p>

<p>
— Oh! Ve ne sono moltissimi che vivono dei secoli,
Bisby. I cigni sono quelli che hanno l’esistenza più
lunga di tutti, poichè in media vivono trecent’anni.
</p>

<p>
— Che uccelli invidiabili!
</p>

<p>
— Dopo quelli vengono i falchi che passano il secolo.
Knaver asserisce di averne veduto uno che aveva centosessantadue
anni.
</p>

<p>
— Bell’età per bacco, per un volatile!
</p>

<p>
— Un’aquila di mare catturata già adulta nel 1715,
non morì che nel 1819, cioè centoquattro anni più tardi.
Un avoltoio dalla testa bianca, preso nel 1706, non morì
che nel 1820 in una uccelliera del castello di Schoembrun
presso Vienna.
</p>

<p>
Anche i pappagalli ed i corvi invecchiano assai e passano
il secolo, ma soprattutto gli uccelli di mare e delle
paludi vivono lungamente, e si dice che la loro vita
raggiunge quella di parecchie generazioni umane.
</p>

<p>
— E gli uccelli di bosco dei nostri paesi, vivono pure
molto?
</p>

<p>
<span class="pagenum" id="Page_113">[113]</span>
</p>

<p>
— Abbastanza, Bisby, ma in gabbia abbreviano la loro
esistenza. Si sono vedute delle gazze prigioniere vivere
venticinque anni e dei merli quindici.
</p>

<p>
— E i galli che sono così succolenti?
</p>

<p>
— Vivono in media vent’anni, mentre i piccioni
muoiono a dieci.
</p>

<p>
— Sono gran mangiatori gli uccelli?
</p>

<p>
— Formidabili divoratori; facendo molto consumo di
forza muscolare, hanno sempre appetito.
</p>

<p>
— Allora sbaglia il proverbio che dice: mangia come
un uccello, per indicare un uomo che vive con poche
bricciole di pane.
</p>

<p>
— Vi basti sapere che un uccello grosso come un
merlo mangia in un solo pasto tanto, che in proporzione,
un uomo dovrebbe divorare un’intera coscia di bue. Se
la popolazione del mondo, in proporzione alla grandezza
degli uccelli, mangiasse come questi, si è calcolato che
occorrerebbero giornalmente cento milioni di buoi.
</p>

<p>
— Basta, Wilkye; coi vostri discorsi mi avete messo
indosso un certo appetito, che faccio suonare la campana
della cena.
</p>

<p>
— Divoratore!...
</p>

<p>
— Per Bacco!... Se voglio ingrassare e detronizzare
Dorkin, bisogna bene che mangi.
</p>

<p>
— Aumentate almeno?
</p>

<p>
— Non c’è male: sono cresciuto di due chilogrammi.
</p>

<p>
— È molto, in poco più di quindici giorni.
</p>

<p>
— Poco, poco, amico mio, ma conto di guadagnare
molto sul continente australe.
</p>

<p>
Durante la notte, la <i>Stella Polare</i> fu costretta a diminuire
la sua corsa, essendo il mare cosparso di nuovi
massi di ghiaccio che provenivano dal vasto golfo di
Ughes, spinti verso il nord dal vento australe. Erano
<span class="pagenum" id="Page_114">[114]</span>
specialmente accumulati attorno alle roccie di Kendal
e di Austin, le quali formano un gruppo di scogliere
assai pericolose, fra Déception e la costa della Terra di
Trinity.
</p>

<p>
Fortunatamente il sole, che brillava sempre, non tramontando
che a mezzanotte e solamente per un paio di
ore, permetteva di distinguere quei colossi i quali brillavano
vivamente rivestendosi dei più bei colori. Mentre
quelli che si trovavano presso il continente, scintillavano
come diamanti, avendo il sole in faccia, gli altri
che lo avevano dietro, parevano montagne di fuoco.
</p>

<p>
Alla mezzanotte la <i>Stella Polare</i> navigava nelle acque
del golfo di Ughes. Questa profonda insenatura che viene
formata dalla Terra Trinity all’est e dalla penisola della
Terra di Palmer, ha una larghezza di quasi tre gradi,
ossia di cent’ottanta miglia e nel suo seno racchiude parecchie
isole fra le quali quelle di Hossason, che è la
maggiore, e quella Possession.
</p>

<p>
Essendo l’atmosfera limpida, si poteva scorgere, senza
l’aiuto del cannocchiale, il monte Parry, situato sulla
penisola di Palmer, all’entrata della baia di Dalhnam.
</p>

<p>
Alle sette del mattino, Wilkye, che era salito in coperta,
segnalava la terra di Palmer e precisamente il
capo Cookburn che ne forma l’estrema punta.
</p>

<p>
Quella costa, scoperta da un cacciatore di foche americano,
che si chiamava Palmer, verso il 1822, e che più
tardi fu visitata da Foster nel 1829 e da Biscoë nel 1832,
è situata fra la Terra Trinity e quella di Graham, ed ha
uno sviluppo di circa cinque gradi, dall’est all’ovest.
</p>

<p>
È una regione desolata al pari delle altre, coperta di
ghiacci e di nevi e abitata solamente dagli uccelli marini.
Forma alcuni golfi come quelli di Ughes e di Dalhnam,
ma che sono quasi sempre chiusi dai campi di ghiaccio;
<span class="pagenum" id="Page_115">[115]</span>
ha alcune montagne e lungo le coste poche isole dirupate,
sterili, inabitabili per l’uomo.
</p>

<figure><a id="fill-115"></a>
  <img src="images/ill-115.jpg" alt="&nbsp;">
<figcaption>— No, signori, è un elefante marino (pag. 116)</figcaption>
</figure>

<p>
Nessuno ha mai esplorato l’interno, ma tutto induce
a credere che formi parte del continente australe. Forse
una parte sola è staccata e forma un’isola di molta estensione:
questa sarebbe quella gran penisola che si scorge
all’ovest, la quale verso l’est si assottiglia considerevolmente,
formando due profondi canali uno dei quali chiamasi
di Roosen. I ghiacci però, hanno impedito agli
esploratori di accertare se quel tratto di terra sia una
isola o una penisola. La costa che si mostrava agli occhi
della spedizione anglo-americana, era tale da far impallidire
i più audaci. Una immensa muraglia di ghiaccio,
alta per lo meno ottanta metri, compatta tanto da sfidare
lo sperone delle più potenti corazzate ed i più tremendi
<span class="pagenum" id="Page_116">[116]</span>
congegni di distruzione, la cingeva a perdita di
vista. Ai piedi di quell’enorme bastione messo a difesa
del continente australe, si rizzava un vero caos di <i>ice-bergs</i>,
di <i>hummok</i>, di banchi di ghiaccio e laggiù echeggiavano
sorde detonazioni, s’udivano cupi brontolii prodotti
forse dalle forti pressioni di quei giganti polari,
poi scoppi violenti e scricchiolii prolungati.
</p>

<p>
Di tratto in tratto uno di quei monti, compresso dai
vicini, perdeva l’equilibrio e piombava con orribile frastuono
sui campi di ghiaccio, che sfondava coll’enorme
suo peso. Altre volte invece era un masso di dimensioni
colossali, del peso di parecchie centinaia di tonellate, che
si staccava dal bastione e si precipitava sopra quel caos
di banchi e di <i>ice-bergs</i>.
</p>

<p>
Allora si frantumavano le punte delle montagne, scoppiavano
i <i>floe</i> ed i <i>palk</i>, una voragine si apriva là in mezzo
ed il mare schizzava fuori con impeto irresistibile, correndo
in forma di un’alta ondata, frangendosi e rifrangendosi
con lunghi muggiti fra tutti quegli ostacoli.
</p>

<p>
Wilkye, Linderman e il capitano erano assorti nella
contemplazione di quello spettacolo, quando si udì Bisby
a urlare:
</p>

<p>
— Aiuto!... Un orso marino!...
</p>

<p>
Tre colpi di fucile echeggiarono un istante dopo, formando
una sola detonazione, seguiti dalla voce del mastro
d’equipaggio che gridava:
</p>

<p>
— È preso!...
</p>

<p>
— Che cosa? chiesero Wilkye e Linderman.
</p>

<p>
— L’orso, rispose Bisby.
</p>

<p>
— No, signori, è un elefante marino, disse il mastro.
Eccolo che torna a galla; ci fornirà una cena e quattro
barili d’olio.
</p>

<p>
— Mettete una scialuppa in mare, comandò il capitano.
L’olio è troppo prezioso in questa regione, per perderlo.
</p>

<div class="chapter">
<p>
<span class="pagenum" id="Page_117">[117]</span>
</p>

<h2 id="cap13">CAPITOLO XIII.
<span class="smaller">La Terra di Palmer.</span></h2>
</div>

<p>
Gli elefanti marini appartengono al genere dei mammiferi,
all’ordine dei cetacei ed alla famiglia delle foche,
ma si può dire che per la loro struttura singolare formano
un gruppo a parte.
</p>

<p>
Sono senza dubbio i più stravaganti animali delle regioni
australi ed anche i più grossi, poichè misurano sovente
otto metri di lunghezza e cinque di circonferenza.
</p>

<p>
Non si trovano che in quelle regioni e solamente fra
il 35° e il 60° di longitudine, ma spesso salgono verso il
nord e sono abbastanza numerosi anche sulle coste della
Georgia e delle isole di Tristan d’Acunha e qualche volta
si mostrano perfino presso le Falkland e l’isola di Juan
Fernandez.
</p>

<p>
I Francesi li chiamano <i>éléphants marins</i>, gl’inglesi <i>elephants
seal</i>, e gli altri macrorini. Comunque sia, questi
anfibi sono veri elefanti, parlando dei maschi, poichè posseggono
una vera proboscide che diventa lunga un buon
piede quando l’animale è irritato e si prepara ad assalire
od a difendersi. Quando invece è calmo si accorcia,
diviene floscia ma più grossa. Questi colossi hanno la
pelle rugosa, grossa, coperta d’un pelame corto e fitto,
color bigio cenerognolo, le zampe natatoie, che somigliano
a quelle delle foche, assai sviluppate, occhi grandi
e sporgenti, orecchie sprovviste di padiglione esterno,
denti ricurvi e robustissimi, senza essere molto lunghi.
</p>

<p>
Le femmine sono diverse però: sono più piccole, hanno
il pelo bruno sopra o giallognolo sotto il ventre, non
<span class="pagenum" id="Page_118">[118]</span>
hanno unghie alle dita posteriori, e quel che è più strano,
sono prive della proboscide.
</p>

<p>
Abitano le coste delle isole polari o del continente dove
si divertono a guazzare nei pantani ed a tuffarsi nel mare,
essendo abilissimi nuotatori. In terra invece, pesanti come
sono, camminano con fatica estrema, anzi a vederli, si
direbbe che soffrono assai, poichè il loro corpo trema
come se fosse un enorme sacco di gelatina e i loro occhi
s’iniettano di sangue.
</p>

<p>
Malgrado ciò e la lentezza delle loro mosse, essendo
costretti a fermarsi per riposare ogni dodici o quindici
passi, intraprendono dei veri viaggi per cercare l’acqua
dolce, della quale sono estremamente ghiotti. Se ne sono
veduti alcuni salire delle rupi alte dieci o dodici metri,
per trovare dei serbatoi d’acqua dolce.
</p>

<p>
Non sono, questi anfibi, pericolosi, poichè non possedendo
armi difensive, sfuggono l’uomo che è il solo nemico
che hanno da temere. Sono però diffidenti, si tuffano
al più piccolo rumore e si possono prendere solamente
quando dormono a fior d’acqua.
</p>

<p>
I balenieri ne hanno distrutti moltissimi e continuano
a cacciarli con accanimento, poichè se la loro carne è
nera e cattiva, la loro lingua è eccellente, la loro pelle
è pregiata, adoperandosi nella fabbricazione delle vetture
e dei finimenti dei cavalli, e l’olio che si estrae dal loro
grasso è uno dei migliori, essendo chiaro, inodoro, di
gusto non cattivo, poichè non inrancidisce ed è preferibile
agli altri olii illuminanti. Da un solo animale si
può estrarne perfino millecinquecento libbre, essendo la
parte oleifera del loro grasso, densa quanto quella delle
balene.
</p>

<p>
Quello ucciso dall’equipaggio della goletta, era stato
sorpreso mentre dormiva a fior d’acqua, lasciandosi cullare
<span class="pagenum" id="Page_119">[119]</span>
dalle onde. Svegliatosi bruscamente al rumore dell’elica,
aveva subito cercato d’inabissarsi, ma tre marinai,
che si erano affrettati ad armarsi di fucili, lo avevano
colpito al capo con tale precisione da fulminarlo.
</p>

<p>
La scialuppa messa tosto in acqua fu spinta verso l’elefante
marino il quale fu rimorchiato sotto il tribordo
della goletta. Si dovette mettere in opera il verricello a
vapore per issare quella massa enorme, che pesava non
meno di tremila chilogrammi.
</p>

<p>
Fu subito fatto a pezzi, gli venne estratta la lingua
che diventa squisita quando è tenuta in sale per qualche
tempo, levato il cuore che non è cattivo quantunque sia
duro e tiglioso, e venne raccolto il grasso per farlo fondere
e quindi filtrare. Il carcame che non serve a nulla,
essendo la carne di questi colossi estremamente impregnata
d’olio e coriacea, fu gettato in mare a pasto dei
pesci.
</p>

<p>
La goletta si era intanto rimessa in moto e filava lungo
le coste della Terra di Palmer, per raggiungere lo stretto
di Bismark, punto scelto per lo sbarco della spedizione
americana. Il capo Grönland che è situato all’estremità
di quella specie di penisola o isola che sia, che si distende
fra la baia di Dalhnam e il canale di Roosen, era
già visibile ed in mezzo ai ghiacci si distinguevano pure
le isolette di Paul che formano un piccolo gruppo.
</p>

<p>
Di chilometro in chilometro che la <i>Stella Polare</i> avanzava
al sud, la temperatura diventava più fredda, quantunque
l’estate si appressasse. Il sole non poteva vincere
le correnti d’aria del sud, che diventavano eccessivamente
fredde passando sopra gli immensi ghiacci ed i deserti
di neve del continente australe.
</p>

<p>
Nondimeno lo sgelo era cominciato ed aumentava dalle
undici antimeridiane alle cinque pomeridiane. I ghiacci
<span class="pagenum" id="Page_120">[120]</span>
si fendevano e si staccavano dalle coste del continente,
filando verso il nord, e dai fianchi di quei colossi scendevano
cascatelle d’acqua, che però gelavano durante la
notte.
</p>

<p>
Anche i grandi ghiacciai del continente erano in moto
e di tratto in tratto, fra le roccie della costa, piombavano
in mare, con orribile fracasso, dei massi enormi che dovevano
pesare parecchie centinaia di tonnellate.
</p>

<p>
— Ma da dove vengono quei ghiacci? chiese Bisby a
Wilkye, nel momento in cui una vera montagna scivolava
in mare. C’è la fabbrica su quelle coste?
</p>

<p>
— Vengono dai ghiacciai che sono numerosissimi sul
continente australe. Si potrebbe anzi dire, che tutto l’interno
forma un ghiacciaio solo.
</p>

<p>
— Ma questi ghiacciai, cosa sono infine?
</p>

<p>
— Veri fiumi di ghiaccio, Bisby, o meglio ancora, correnti
di ghiaccio.
</p>

<p>
— Ma si muovono quei ghiacciai?
</p>

<p>
— Sempre, amico mio. Le nevi che si accumulano durante
l’inverno, non tardano a congelarsi, ed essendo le
terre, per natura, inclinate più o meno bruscamente verso
i mari, i ghiacci cominciano a scivolare. La loro marcia
è lentissima d’inverno, ma quando comincia lo sgelo diventa
più rapida e camminano finchè giungono al mare.
Sono i ghiacciai che gettano gli <i>ice-bergs</i>, poichè questi,
come già vi dissi, non possono formarsi in pieno mare
e nemmeno intorno alle spiaggie.
</p>

<p>
— La velocità dei ghiacci è considerevole?
</p>

<p>
— Varia, in media, dai dodici ai quindici centimetri
per giorno.
</p>

<p>
— Una velocità da lumaca; è eguale in tutto il corso?
</p>

<p>
— No, poichè il movimento è più rapido nel mezzo
che ai lati come nei fiumi, più alla superficie che sotto.
</p>

<p>
<span class="pagenum" id="Page_121">[121]</span>
</p>

<p>
— Ma allora non è tutto compatto quel ghiaccio?
</p>

<p>
— No poichè si fende, si allarga o si restringe, ma
giunge al mare compatto.
</p>

<p>
— Deve essere enorme la massa di ghiaccio che scaricano
in mare!
</p>

<p>
— Si calcola che ognuno ne getti non meno di cinquecento
milioni di metri cubi.
</p>

<p>
— Esistono solamente qui?
</p>

<p>
— Ve ne sono dappertutto, Bisby. La regione artica
ne conta moltissimi: ve ne sono allo Spitzberg, in Groenlandia,
nelle isole polari, e molti ve ne sono anche in
Asia, in America ed in Europa, fra le più alte montagne.
</p>

<p>
— Vorrei vederne uno, Wilkye.
</p>

<p>
— Ne vedrete più d’uno quando saremo sbarcati sulla
terra di Graham.
</p>

<p>
Il 27 Novembre, verso le otto del mattino, la <i>Stella
Polare</i> giungeva di faccia al monte William, cono colossale
che si erge quasi di fronte alle isolette di Rosenthal,
a 65° 20′ latitudine sud. La veduta che quell’alta
montagna dirupata offriva, era spaventevole ed insieme
bella.
</p>

<p>
Sui suoi fianchi si vedevano rotolare di tratto in tratto
degli enormi ghiaccioni staccati dallo sgelo e il rimbombo
che producevano, frantumandosi nei burroni sottostanti,
giungeva fino agli orecchi dell’equipaggio. La
sua cima bianca, immacolata, mai calcata da piede umano,
scintillava e si tingeva dei più splendidi colori dell’iride.
</p>

<p>
A mezzodì però anche quel cono scompariva. La goletta
filava a tutto vapore, bruciando carbone senza risparmio.
Pareva che Linderman avesse fretta di sbarazzarsi
della spedizione americana.
</p>

<p>
Già dopo l’ultimo bisticcio con Wilkye, era diventato
di umore nero. Evitava l’avversario e si teneva chiuso
<span class="pagenum" id="Page_122">[122]</span>
nella sua cabina quasi tutto il giorno, non uscendo che
all’ora dei pasti. Voleva evitare nuovi attriti, oppure la
vista di quella costa difesa da quei giganteschi bastioni
di ghiaccio che non offrivano passaggio ad alcuna nave
e che non accennavano a sciogliersi (quantunque la stagione
fosse già avanzata) cominciava a preoccuparlo?
</p>

<p>
Forse questo era il vero motivo, poichè la sera del 27,
mentre la <i>Stella Polare</i> stava per girare l’estrema punta
della penisola, dirigendosi verso le isole Grosler, che si
trovano quasi all’imboccatura dello stretto di Roosen,
dopo di aver a lungo esitato, abbordò Wilkye che passeggiava
sul ponte in compagnia di Bisby.
</p>

<p>
— Che ne dite di questo ritardo dello sgelo? gli chiese
a bruciapelo.
</p>

<p>
— Nulla, signore, rispose l’americano.
</p>

<p>
— Non vi sorprende?
</p>

<p>
— No, poichè tutti gli altri esploratori australi hanno
notato che in queste regioni lo sgelo non è mai completo,
ma solamente parziale e di brevissima durata.
</p>

<p>
— Ma credete voi, che non si apra questa enorme muraglia
di ghiaccio?
</p>

<p>
— Forse, quando saremo in piena estate, ma si rinchiuderà
troppo presto.
</p>

<p>
— Se non si apre, dove passerà la mia nave?
</p>

<p>
— È affare che riguarda voi.
</p>

<p>
— Lo so, ma anche voi forse.
</p>

<p>
— Che importa a me che lo sgelo avvenga o no? Coi
miei velocipedi posso avanzare sia attraverso ai ghiacci
che alle nude terre, disse Wilkye.
</p>

<p>
— Sicchè voi non avete alcuna fiducia nel mio tentativo.
</p>

<p>
— Temo che i ghiacci vi arrestino ben presto.
</p>

<p>
— Avanzerò, dovessi sfracellare la mia nave e andare
al polo a piedi.
</p>

<p>
<span class="pagenum" id="Page_123">[123]</span>
</p>

<p>
— Ciò riguarda voi.
</p>

<p>
— E voi anche. Se la mia nave si spezza, chi vi trasporterà
in America?
</p>

<p>
— E chi ricondurrà in patria il vostro equipaggio?
</p>

<p>
— È vero, disse l’armatore, la cui fronte si era rannuvolata.
La perdita della mia nave sarebbe la rovina
di entrambi. Quanto tempo calcolate d’impiegare per
giungere al polo?
</p>

<p>
— Tutto dipende dalle circostanze e dagli ostacoli che
incontrerò, ma io spero di ritornare alla costa prima
che ricominci il gelo. Colà aspetterò la vostra <i>Stella
Polare</i>.
</p>

<p>
— E se un disastro colpisse la mia spedizione?
</p>

<p>
— Ho una scialuppa di mia proprietà e con quella
cercherò di raggiungere la Terra del Fuoco; e voi, quando
sperate di ritornare?
</p>

<p>
— Quando avrò raggiunto il polo, disse Linderman,
con voce risoluta.
</p>

<p>
— Ma se la vostra nave non potesse inoltrarsi?
</p>

<p>
— Lo raggiungerò a piedi.
</p>

<p>
— E come ritornerete in America?
</p>

<p>
— Colle scialuppe.
</p>

<p>
— Ma una marcia a piedi al polo richiederà molti mesi.
</p>

<p>
— Non importa: sono deciso a tutto.
</p>

<p>
— In tal caso non so se mi troverete allo stretto di
Bismark. Ai primi geli, se non vi vedo comparire, abbandonerò
il continente.
</p>

<p>
— È cosa che poco m’interessa. Mi sorprende, però,
la vostra fiducia di raggiungere il polo — disse con
marcata ironia.
</p>

<p>
— Mentre voi cominciate a dubitare della vostra spedizione,
è vero, signor Linderman? disse Wilkye con
non minore ironia.
</p>

<p>
<span class="pagenum" id="Page_124">[124]</span>
</p>

<p>
— È una supposizione vostra, ribattè l’armatore con
sorda rabbia. Io riuscirò nel mio intento, dovessi avventare
la mia nave attraverso i ghiacci e perdere tre quarti
del mio equipaggio, e voi rimarrete a metà strada coi
vostri famosi velocipedi. Ah!... vorrei vedervi alle prese
coi freddi intensi, colle nevi, coi ghiacci, ed avrete anche
da lottare colla fame. Rammentatevelo, signor americano:
sul continente polare voi non siete più mio ospite,
ma sarete mio rivale ed io non vi porgerò soccorso alcuno!.......
</p>

<p>
— Siamo già intesi, signor inglese: ognuno agirà per
proprio conto.
</p>

<p>
In quell’istante si udì il capitano Bak a gridare dall’alto
del ponte di comando:
</p>

<p>
— Lo stretto di Bismark!.......
</p>

<div class="chapter">
<h2 id="cap14">CAPITOLO XIV.
<span class="smaller">La separazione.</span></h2>
</div>

<p>
Lo stretto di Bismark, sulle cui sponde la spedizione
americana contava di accamparsi, prima di intraprendere
le mosse verso il polo australe, è una specie di canale
che s’inoltra fra la Terra di Palmer e quella di Graham.
</p>

<p>
Dinanzi si trova un arcipelago di isole deserte che
chiamansi Elisabeth, Friedburg, Peterman, Krogman e
Doot; più oltre, verso l’ovest, al di là del 65° meridiano,
si trova invece quello di Pitt e più lontano, quello considerevole
di Biscoë, scoperto dal navigatore omonimo
nel 1832.
</p>

<p>
Nessuno ha mai esplorato quello stretto, essendosi limitati,
i navigatori che mossero alla scoperta di quelle
<span class="pagenum" id="Page_127">[127]</span>
terre, a visitare solamente le coste. Infatti nè Palmer
che le esplorò nel 1822, nè Foster che intraprese la spedizione
del 1829, nè Biscoë osarono affrontare i ghiacci
e cimentare le loro navi fra le spiaggie di quel braccio
di mare; quindi si ignora se si prolunghi assai entro il
continente o se sia semplicemente un grande <i>fiord</i>.
</p>

<figure><a id="fill-125"></a>
  <img src="images/ill-125.jpg" alt="&nbsp;">
<figcaption>Si strinsero cordialmente la mano e si lasciarono..... (pag. 128)</figcaption>
</figure>

<p>
Ciò però non aveva nessuna importanza per la spedizione
americana, che contava di giungere al polo per la
via di terra e non per acqua. Del resto, tentarne l’esplorazione,
almeno pel momento, sarebbe stata una pazzia,
poichè quello stretto era bloccato da ghiacci così enormi,
da sfidare gli speroni delle navi più potenti.
</p>

<p>
La <i>Stella Polare</i>, che aveva fretta di ripartire colla
spedizione inglese, mosse verso la punta settentrionale
dello stretto, la quale scendeva dolcemente verso il mare,
unendosi ad un banco di ghiaccio che aveva un’estensione
di oltre mille metri.
</p>

<p>
Giunta presso il banco, il capitano Bak fece mettere
in mare le scialuppe, ormeggiare solidamente la nave ad
un piccolo <i>ice-berg</i>, poi ordinò lo scarico del materiale
appartenente alla spedizione americana.
</p>

<p>
Wilkye fece scendere a terra i suoi marinai americani
che aveva condotto con sè, sei pezzi d’uomini alti come
granatieri, robusti come tori, colle spalle larghe, i volti
abbronzati dai venti del mare e dalla salsedine, poi i
due velocipedisti.
</p>

<p>
Tosto l’equipaggio inglese cominciò lo scarico, accumulando
sul banco una considerevole quantità di legnami
che parevano destinati a qualche costruzione, un gran
numero di casse, di barili, di colli di proporzioni gigantesche
e una provvista di carbone calcolata a due tonnellate
e quindi calò una scialuppa che poteva contenere
comodamente tutti i membri della spedizione.
</p>

<p>
<span class="pagenum" id="Page_128">[128]</span>
</p>

<p>
— Vi manca nulla? chiese Linderman a Wilkye, che
numerava con grande attenzione tutti quegli oggetti.
</p>

<p>
— No, signore, rispose l’americano.
</p>

<p>
— Allora riparto.
</p>

<p>
— Vi auguro di raggiungermi al polo.
</p>

<p>
— Ed io vi auguro che non vi possiate giungere, rispose
l’armatore ruvidamente.
</p>

<p>
— Forse che vi spiacerebbe di dividere con me l’onore
di aver scoperto il polo australe?
</p>

<p>
— Preferisco che lo scopra un inglese solo, anzichè
un inglese ed un americano.
</p>

<p>
— Lo vedremo, signore.
</p>

<p>
Gli si avvicinò e gli stese la mano, ma l’armatore fece
un passo indietro dicendo:
</p>

<p>
— Non siete più mio ospite ma un rivale e un accanito
rivale. La guerra è dichiarata fra noi.
</p>

<p>
— Conto però sul vostro ritorno per riguadagnare l’America:
tale è il patto.
</p>

<p>
— Lo manterrò se.......
</p>

<p>
— Che cosa? chiese Wilkye, aggrottando la fronte.
Sareste capace voi.......
</p>

<p>
— No, esclamò l’armatore. Datemi la mano, signor
Wilkye, voi siete troppo generoso e quantunque rivali,
lottiamo pel trionfo della scienza.
</p>

<p>
Si strinsero cordialmente la mano e si lasciarono augurandosi
un felice viaggio. Bisby, commosso, gettò le
braccia al collo dell’armatore e discese sul banco urlando:
</p>

<p>
— Urràh pel polo!.....
</p>

<p>
La <i>Stella Polare</i> aveva ritirato l’ormeggio. Lanciò un
fischio acuto che si ripercosse stranamente su quelle immense
muraglie di ghiaccio e ripartì a gran vapore verso
il sud, filando fra le isole e la costa.
</p>

<p>
<span class="pagenum" id="Page_129">[129]</span>
</p>

<p>
Sul cassero si scorgeva Linderman, colle braccia incrociate
sul petto, in attitudine pensierosa e lungo le
murate l’intero equipaggio che teneva gli occhi fissi sul
banco. Anche Wilkye si era spinto fino sull’orlo del
ghiaccione, e guardava la rapida goletta che si allontanava:
anche lui pareva pensieroso, preoccupato.
</p>

<p>
Poco dopo la <i>Stella Polare</i> scompariva dietro all’isola
Boot e sull’orizzonte fosco, altro non si vide che un
leggier pennacchio di fumo.
</p>

<p>
— Quale sorte l’attenderà? mormorò l’americano. Il
tempo forse me lo dirà!
</p>

<p>
— Avete finito di guardarli? chiese Bisby. Io comincio
ad avere freddo in mezzo a questo ghiaccio e rosicchierei
volentieri una costoletta accanto ad un buon fuoco.
</p>

<p>
— Mi chiedevo come finirà quella rapida nave, disse
Wilkye.
</p>

<p>
— Come volete che finisca? Farà un viaggetto fra i
ghiacci e poi tornerà a prenderci.
</p>

<p>
— Temo il contrario, Bisby: noi non la rivedremo più.
</p>

<p>
— E perchè?
</p>

<p>
— Perchè Linderman, piuttosto che retrocedere, la
frantumerà fra i ghiacci per trascinare il suo equipaggio
verso il polo.
</p>

<p>
— E noi? chiese il negoziante, impallidendo. Bell’affare
se ci abbandonassero su queste coste!..... Se sapevo
ciò prima, vi assicuro che non mi movevo da Baltimòra.
Come torneremo noi a casa? Volete vivere eternamente
fra questi ghiacci, come gli orsi bianchi? Vi ripeto che
ormai ne ho abbastanza del polo, e sarei ben contento
di tornarmene agli Stati Uniti.
</p>

<p>
— Tò! Dov’è andato tutto il vostro entusiasmo per la
spedizione? È sfumato, ora che cominciamo il viaggio?
Finchè eravate a bordo della goletta, dove mangiavate
<span class="pagenum" id="Page_130">[130]</span>
e bevevate a vostro piacimento e dormivate tranquillamente
in una comoda cabina, volevate vedere il polo;
ed ora cominciate a spaventarvi?
</p>

<p>
— È vero, amico mio, ma questo paese comincia a
mettermi indosso delle malinconie. Cosa volete? Io non
sono nato per i viaggi.
</p>

<p>
— Se volete ritornare a casa, accomodatevi, disse
Wilkye, ridendo. Il nord è lassù.
</p>

<p>
— Scherzate, Wilkye, ma ora cosa faremo? Vi confesso
che non mi trovo troppo bene su questo banco e
con questo freddo.
</p>

<p>
— Fra poco avremo una capanna.
</p>

<p>
— Ed una pentola che bolle?
</p>

<p>
— Anche la pentola.
</p>

<p>
— Allora affrettiamoci.
</p>

<p>
— Vi metto anche voi al lavoro; vi scalderete.
</p>

<p>
— Purchè non diventi magro!
</p>

<p>
— Tutt’altro, mangerete il doppio.
</p>

<p>
— Allora sono a vostra disposizione.
</p>

<p>
— Cominciamo a costruire la capanna: sarà il nostro
quartier generale ed il nostro magazzino.
</p>

<p>
— Ma dove la rizzerete? Sul ghiaccio forse?
</p>

<p>
— Volete costruirla sulle roccie? Bisognerebbe rompere
uno strato di ghiaccio di quindici o venti metri.
</p>

<p>
— Ma non geleremo noi?
</p>

<p>
— Staremo caldi egualmente, Bisby. Orsù, al lavoro;
bisogna trasportare tutto questo legname al di là del
banco, poi penseremo a trascinare tutti questi colli, queste
casse e le botti.
</p>

<p>
I sei marinai, i due velocipedisti, il negoziante e lo
stesso Wilkye si misero tosto in moto. Essendo il sole
tosto al tramonto, la temperatura scendeva con rapidità,
ed era necessario procurarsi un pronto ricovero.
</p>

<p>
<span class="pagenum" id="Page_131">[131]</span>
</p>

<figure><a id="fill-131"></a>
  <img src="images/ill-131.jpg" alt="&nbsp;">
<figcaption>L’erezione di quella capanna non doveva esser lunga..... (pag. 133)</figcaption>
</figure>

<p>
<span class="pagenum" id="Page_133">[133]</span>
</p>

<p>
Quei dieci uomini si caricarono di legname e si diressero
verso la costa che era lontana solamente sei o settecento
metri. Trovato un luogo, ai piedi di una grande
rupe che doveva ripararli dai gelidi venti del sud, Wilkye,
aiutato da Bisby diede mano alla costruzione, mentre
i marinai ed i due velocipedisti tornavano sul banco per
riportare gli altri pezzi.
</p>

<p>
L’erezione di quella capanna non doveva essere lunga,
poichè i legnami erano stati costruiti appositamente e
numerati. Bastava unire i diversi pezzi e saldarli con
poche viti.
</p>

<p>
Tre ore furono sufficienti per ottenere un comodo ricovero,
a due tetti pioventi, diviso in quattro stanze, lungo
dodici metri e largo sei. Le tavole erano così unite da
impedire l’accesso al freddo, ma Wilkye e Bisby, per conservare
meglio il calore interno, turarono ermeticamente
le fessure mediante striscie di grossa carta incatramata,
come usano i coloni danesi della Groenlandia e gl’Islandesi.
</p>

<p>
Per evitare il contatto col ghiaccio, stesero in tutte le
stanze della grossa tela da vele, sovrapponendovi dei
tappeti di feltro per meglio combattere l’umidità che in
quei climi può essere causa di serii malanni.
</p>

<p>
Infine nella stanza centrale, che doveva essere il salotto
da pranzo, collocarono una stufa di ferro, fornita d’un
tubo assai curvo, per impedire che il calore si espandesse
troppo facilmente al di fuori.
</p>

<p>
Bisby era più che soddisfatto e non finiva di ammirare
e di lodare le comodità di quella casetta, che egli
chiamava pomposamente palazzo d’inverno. Faceva progetti
sovra progetti; si prometteva di dare dei festini da
ballo, di passar delle serate allegre e soprattutto di offrire
dei pranzi poco meno che luculliani. Contava poi specialmente
d’ingrassarsi accanto alla stufa e per serbarsi i
<span class="pagenum" id="Page_134">[134]</span>
migliori bocconi o per tema che il cuciniere volesse fare
delle economie, si proclamò il cuoco della spedizione.
</p>

<p>
La proposta venne accettata fra la generale ilarità, ma
Wilkye si credette in dovere di avvisarlo che i loro viveri
erano limitati, e che quelli esistenti dovevano durare sei
mesi, non potendosi contare, con certezza, sul ritorno della
Stella Polare.
</p>

<p>
Erano allora le tre del mattino e non avevano ancora
chiuso occhio. Quantunque il sole cominciasse ad alzarsi
sull’orizzonte, la temperatura era così fredda su quella
costa, da gelare il naso e le mani.
</p>

<p>
Wilkye fece accendere la stufa e accordò un riposo di
alcune ore prima di trasportare alla capanna tutte le casse,
le botti ed i colli sbarcati dalla goletta.
</p>

<p>
Tutti approfittarono per fare una dormita accanto alla
stufa, che russava allegramente, spandendo nella capanna
un dolce tepore. Bisby fu il primo a dare l’esempio, coricandosi
sulla sua famosa pelle di bisonte.
</p>

<p>
Un riposo di cinque ore fu più che sufficiente per rimettere
tutti in forze. Dopo d’aver bevuto una tazza di thè
bollente, ripresero il difficile e faticoso lavoro.
</p>

<p>
Le botti, le casse, i colli, spinti o rotolati sul banco
di ghiaccio e poi issati sulla costa, furono accumulati
intorno alla capanna, dove Wilkye li esaminava con minuziosa
attenzione e li metteva poi in una stanza aiutato
da Bisby e dai due velocipedisti.
</p>

<p>
— Abbiamo tutto? chiese il negoziante, quando il trasporto
fu ultimato.
</p>

<p>
— Non manca nulla, rispose Wilkye.
</p>

<p>
— Si possono conoscere ora le nostre ricchezze? Come
cuoco della spedizione, bisogna che sappia dove potrò
trovare la carne, la farina e gl’ingredienti necessari ai
miei succulenti pasticci.
</p>

<p>
<span class="pagenum" id="Page_135">[135]</span>
</p>

<p>
— Ho collocato tutto a posto: tutti quei barili contengono
i viveri; queste casse i velocipedi, le armi, le munizioni,
gl’istrumenti necessari pei miei calcoli e per le
mie osservazioni e gli attrezzi della scialuppa; quei colli
le vesti, le coperte, le brande, i materassi, le tende, ecc.
</p>

<p>
— Abbiamo viveri per molti mesi?
</p>

<p>
— Per sei, calcolate dieci persone.
</p>

<p>
— Sono pochini, Wilkye, disse Bisby. Dovevate calcolare
che io sono venuto al polo per ingrassare.
</p>

<p>
— Sono sufficienti, rispose Wilkye, ridendo. E poi non
calcolate la caccia? Troveremo delle otarie, degli uccelli....
</p>

<p>
— E degli orsi?
</p>

<p>
— Non ve ne sono al polo australe, ve l’ho già detto.
</p>

<p>
— I nostri viveri, in cosa consistono?
</p>

<p>
— In quei barili troverete biscotti, farine, porco salato...
</p>

<p>
— Delizioso! esclamò Bisby. So arrostirlo molto bene.
</p>

<p>
— Del thè, che è indispensabile in questo clima, del
caffè, della cioccolata, zucchero, pesce secco, grasso, fagiuoli,
pomi di terra, una grossa provvista di <i>pemmican</i>.
</p>

<p>
— Cos’è questo <i>pemmican</i>?
</p>

<p>
— Serve per fare delle zuppe assai nutritive. È composto
di carne secca ben battuta, ridotta quasi in polvere,
e di grasso. Basta mettere a bollire un po’ di quella
miscela ed otterrete un brodo eccellente.
</p>

<p>
— Piatto spiccio: benissimo.
</p>

<p>
— Poi troverete dei cavoli in aceto, necessari per combattere
lo scorbuto, del succo di limone, che è un buon
antiscorbutico, delle frutta secche, ecc. Siete contento?
</p>

<p>
— Contentissimo, Wilkye; ma quando andremo al polo,
come faremo a portare con noi tutte queste provviste?
</p>

<p>
— Le lascio qui, sotto la vostra custodia.
</p>

<p>
— Sotto la mia custodia? Ma rimarrò qui io?
</p>

<p>
— Sì, coi marinai.
</p>

<p>
<span class="pagenum" id="Page_136">[136]</span>
</p>

<p>
— Ma qual’è il vostro progetto?
</p>

<p>
— Ve lo spiegherò a tavola. Signor cuoco, è mezzodì,
ed i marinai cominciano ad aver fame.
</p>

<p>
— Sentivo anch’io un certo vuoto nel mio stomaco! Al
lavoro!
</p>

<p>
Il ghiottone non perdette tempo. Aiutato da un marinaio,
da lui nominato sotto-cuoco, aprì i barili contenenti
i viveri e mise sul fornello due pentole di ferro per far
sciogliere la neve, non essendo possibile, con quel freddo
intenso, trovare una goccia d’acqua.
</p>

<p>
Poco dopo nella capanna si espandevano dei profumi
appetitosi, i quali indicavano come il cuoco non facesse
risparmio di condimenti. Alle due pentole che grillettavano
allegramente, egli aveva aggiunto dei pentolini
entro i quali friggevano certe frittelle, che promettevano
di essere deliziose.
</p>

<p>
Due ore dopo Bisby annunciava, con voce maestosa,
che il pranzo era pronto. Tutti si assisero a tavola e assalirono
vigorosamente i cibi.
</p>

<p>
Il cuoco si era fatto onore, fin troppo, poichè se avesse
continuato ad ammanire pranzi simili, non avrebbe tardato
a dare fondo alle provviste. Una zuppa squisita fatta
con brodo di <i>pemmican</i>, del bue in stufato, del maiale
arrostito, dei fagiuoli conditi, dei cavoli in aceto, del pesce
in salsa piccante e delle frittelle, costituivano la minuta.
Il ghiottone vi aveva aggiunto un prosciutto salato, del
formaggio, delle frutta secche e parecchie bottiglie.
</p>

<p>
— Voi mi volete rovinare, disse Wilkye. Il pranzo è
delizioso, ma se non vi moderate, consumerete le provviste
in due mesi.
</p>

<p>
— Caccieremo! amico mio, rispose il negoziante, che
divorava per quattro.
</p>

<p>
— Ma la selvaggina può diventare scarsa, Bisby.
</p>

<p>
<span class="pagenum" id="Page_137">[137]</span>
</p>

<p>
— Voi mi spaventate.
</p>

<p>
— Non ho questa intenzione, vi dico solo per prudenza
di essere economo. In questa regione non vi sono provveditori,
ci possono toccare centomila disgrazie, possiamo
essere costretti a passare fra questi ghiacci molti mesi
e forse qualche anno.
</p>

<p>
— Ma allora cosa accadrà di noi! esclamò Bisby,
impallidendo. Corro il pericolo di tornare in America
secco come un merluzzo, anzichè grasso come un elefante
marino, e di farmi espellere dalla Società degli uomini
grassi, anzichè diventarne il presidente.
</p>

<p>
— Tutto può accadere in questo continente, che non
ha un solo abitante che ci possa soccorrere. Spero però
di compiere la spedizione in breve tempo e di lasciare
queste regioni prima che il tremendo inverno ci piombi
addosso.
</p>

<p>
— Ma quali sono adunque i vostri progetti? Noi tutti
li ignoriamo.
</p>

<p>
— Sì, spiegatevi, dissero tutti.
</p>

<p>
— Servite quel <i>punch</i> che fiammeggia, disse Wilkye a
Bisby, poi accendete le pipe e vi spiegherò ogni cosa.
</p>

<div class="chapter">
<p>
<span class="pagenum" id="Page_138">[138]</span>
</p>

<h2 id="cap15">CAPITOLO XV.
<span class="smaller">La spedizione polare.</span></h2>
</div>

<p>
Riempite le tazze dell’ardente bevanda e accese le pipe,
Wilkye spiegò sulla tavola una carta del polo australe,
sulla quale si vedevano tracciate tutte le esplorazioni
eseguite dal Gherith, da Bellinghausen, da Brunsfield, da
Morrel, da Powel, da Weddel, da Foster, da Biscoë, da
Dumont d’Urville, da Welkes, da Balleny e da Giacomo
Clarke Ross che fu, si può dire, l’ultimo che mosse alla
scoperta del continente polare.
</p>

<p>
Egli posò l’estremità dell’indice sopra un punto e mostrando
ai compagni una crocetta rossa che pareva fatta
di recente, disse:
</p>

<p>
— Questo è il luogo dove noi attualmente ci troviamo,
il quale è situato sui confini, si può dire, della Terra di
Graham, calcolato che lo stretto di Bismark la divida
da quella di Palmer. Gettate uno sguardo su questo continente
polare, così irregolarmente disegnato, ed i cui
margini spesso mancano, e contate quanti paralleli vi
sono fra il luogo ove ci troviamo ed il polo australe.
</p>

<p>
— Circa venticinque gradi, dissero i marinai.
</p>

<p>
— Dunque noi ci troviamo a circa millecinquecento
miglia dal polo.
</p>

<p>
— Così lontani! esclamò Bisby. Eppure allargando le
mie dita tocco il polo e la costa di Graham.
</p>

<p>
— Avrei potuto, riprese Wilkye, scendere più al sud
colla <i>Stella Polare</i> e cercar di abbreviare questa distanza
<span class="pagenum" id="Page_139">[139]</span>
che è enorme; ma ho pensato che avrei potuto affrontare
tali pericoli, da compromettere gravemente la nostra spedizione.
</p>

<p>
Questo continente è più pericoloso, più aspro, più coperto
di ghiacci delle regioni del polo Artico, e le spedizioni
tentate colle navi, non hanno mai dato splendidi
risultati. Nessuno è riuscito a sorpassare il 78° 0 30″ di
latitudine, e quasi tutti gli esploratori sono stati costretti
a svernare fra questi deserti di ghiaccio.
</p>

<p>
A me preme di affrettare il tentativo di raggiungere
il polo e bisogna che lo compia prima che sia terminato
lo sgelo, o nessuno tornerebbe vivo alla costa. Credo
quindi di aver agito prudentemente sbarcando qui, senza
perdere un tempo preziosissimo seguendo la <i>Stella Polare</i>
verso il sud.
</p>

<p>
In un mese, se Dio ci aiuta, noi possiamo essere di
ritorno e pronti a rimetterci in mare, anche senza attendere
la <i>Stella Polare</i>.
</p>

<p>
— Colla scialuppa? chiesero i marinai.
</p>

<p>
— Sì, amici miei.
</p>

<p>
— Ma dunque contate di partire subito pel polo, disse
Bisby.
</p>

<p>
— Fra qualche giorno. Silenzio ed ascoltatemi.
</p>

<p>
Wilkye sorseggiò la sua tazza, poi riprese:
</p>

<p>
— Vi spiegherò ora il mio piano: come voi già sapete,
io tenterò di raggiungere il polo in velocipede. Tutti gli
esploratori antartici hanno osservato che il continente
polare è generalmente piano e che i suoi campi di ghiaccio
non sono così scabrosi come quelli delle regioni artiche.
Essendo posti sulla terra, non hanno spaccature, non
hanno sollevamenti e forse non soffrono pressioni.
</p>

<p>
Una marcia a piedi si potrebbe fare con maggiore riuscita
che nelle regioni nordiche, ma la distanza dalla costa
<span class="pagenum" id="Page_140">[140]</span>
al polo sarebbe troppa per un equipaggio che è costretto
a portarsi dietro un pesante bagaglio. Ho quindi ideato
di raggiungere il polo in velocipede.
</p>

<p>
Solamente una marcia rapidissima può dare dei felici
risultati, poichè un lungo soggiorno fra questi immensi
campi di ghiaccio potrebbe tornare fatale agli uomini:
possono mancare i viveri, piombare improvvisamente i
terribili geli e assiderare le membra o incancrenirle e
sopraggiungere lo scorbuto, questo grave male che ha
arrestate tutte le spedizioni polari tentate per terra.
</p>

<p>
Il velocipede che io adoprerò, non è di quelli soliti.
È una macchina fatta costruire appositamente e con
grande diligenza, munita di otto ruote, fornita d’un piccolo
motore a petrolio, capace di portare tre uomini e
un carico di duecento chilogrammi e di raggiungere
una velocità di venticinque a trenta miglia all’ora.
</p>

<p>
— Un velocipede a vapore! esclamò Bisby. Ma allora
non avevate bisogno di velocipedisti.
</p>

<p>
— Anzi, ne ho assoluto bisogno, Bisby, disse Wilkye.
Il mio velocipede è costruito in modo, da potersi dividere
ottenendo tre biciclette, le quali, come potete facilmente
immaginare, non potranno avanzare che mosse dai
piedi degli uomini.
</p>

<p>
Mi tocca una disgrazia qualsiasi? Si spezza o si guasta
la macchina o esaurisco la provvista di petrolio (ciò che
mi accadrà senza dubbio nel ritorno, non potendo portare
con me una provvista considerevole), io divido il
mio velocipede ed ecco ottenute tre biciclette pronte a
ripartire.
</p>

<p>
— Ben ideato! esclamò Bisby. E quanto tempo contate
di impiegare, per giungere al polo?
</p>

<p>
— Se non incontrerò ostacoli, marciando dodici ore al
giorno, calcolo di giungervi in cinque giorni, ma non
<span class="pagenum" id="Page_141">[141]</span>
voglio essere troppo ottimista, e metterò invece dieci
giorni.
</p>

<p>
— Dunque fra venti giorni voi potrete essere di ritorno.
</p>

<p>
— Lo potrei, ma chi può assicurarlo? Sarà cosa prudente
portare con me i viveri sufficienti per quaranta giorni.
</p>

<p>
— Ma noi? chiese Bisby.
</p>

<p>
— Voi rimarrete qui coi marinai e ci attenderete. Condurvi
tutti al polo è impossibile e poi, chissà quali vicende
ci attendono in questo viaggio!... Noi saremo più tranquilli,
pensando che alla costa abbiamo dei compagni,
che vi è una casa per ripararsi e che vi sono dei viveri.
</p>

<p>
— Eppure sarei venuto volentieri anch’io al polo,
Wilkye!....
</p>

<p>
— Non vi mancheranno le distrazioni qui, Bisby. Fra
qualche settimana comincierà lo sgelo, la selvaggina si
mostrerà su queste coste e potrete cacciare ed intraprendere
delle esplorazioni per vostro conto.
</p>

<p>
— Andrò a fare una passeggiata fino alla Terra Alessandra.
</p>

<p>
— Un po’ più lontano e andrete al polo, disse Wilkye,
ridendo.
</p>

<p>
— Una spiegazione, signore, disse un marinaio.
</p>

<p>
— Parlate.
</p>

<p>
— Se vi toccasse una disgrazia e non vi si vedesse
ritornare dopo i quaranta giorni, cosa dovremo fare noi?
</p>

<p>
— Organizzerete una spedizione di soccorso e tenterete
di raggiungerci fin dove lo permetteranno le vostre forze.
</p>

<p>
— E se non vi troviamo? È necessario prevedere tutto.
</p>

<p>
— Avete ragione, disse Wilkye. Allora ritornerete
alla costa, ci attenderete fino alla fine dell’estate, poi
vi imbarcherete o sulla nostra scialuppa o sulla <i>Stella
Polare</i>, se sarà tornata, e raggiungerete l’America.
</p>

<p>
— Ma voi? chiese Bisby, impallidendo.
</p>

<p>
<span class="pagenum" id="Page_142">[142]</span>
</p>

<p>
— Se in tre mesi non saremo ritornati, sarà segno che
noi siamo morti.
</p>

<p>
— Voi mi spaventate, Wilkye.
</p>

<p>
— Eh! esclamò l’esploratore. Credete voi che le regioni
polari non abbiano avuto le loro vittime? Il polo Nord
è costato centinaia di vite umane.
</p>

<p>
— Ma col vostro velocipede.....
</p>

<p>
— Può spezzarsi, un campo di ghiaccio può aprirsi sotto
i nostri piedi e inghiottirci, o una montagna di ghiaccio
può piombarci addosso e stritolarci, o una valanga di
neve può seppellirci o la fame ucciderci.
</p>

<p>
— Io rinuncierei al polo!
</p>

<p>
— Voi, ma io, mai! esclamò Wilkye, con suprema
energia. O spiegare la bandiera americana ai confini del
mondo australe o perire nell’impresa.
</p>

<p>
— E noi vi saremo fedeli compagni, signore! esclamarono
i due velocipedisti, con entusiasmo... Lotteremo
fino all’estremo delle nostre forze, pel trionfo della nostra
bandiera.
</p>

<p>
— Grazie, valorosi compagni, disse Wilkye commosso.
Sapevo di aver condotto con me due fidi amici. Ora, finchè
i nostri marinai trasporteranno qui la scialuppa per metterla
al sicuro dai ghiacci, che non tarderanno a mettersi
in movimento per l’imminente sgelo, noi saliremo quella
catena di colline e andremo a vedere le pianure dell’interno.
</p>

<p>
— Andiamo — disse Bisby che aveva mangiato tanto,
da correre il pericolo di scoppiare. — Una passeggiata
mi faciliterà la digestione.
</p>

<p>
Wilkye, il negoziante ed i due velocipedisti, armatisi
di carabine a retrocarica e di bastoni colla punta ferrata
per aiutarsi nell’ascensione, lasciarono la capanna e si
diressero verso le colline che chiudevano l’orizzonte verso
<span class="pagenum" id="Page_143">[143]</span>
il sud-est. La temperatura era fredda assai, essendo scesa
a 15° sotto lo zero, ma splendeva un vivo sole, il quale
già cominciava a sciogliere i ghiacci accumulati dinanzi
alla costa di Graham. Dal sud soffiava però, ad intervalli,
un vento freddissimo il quale gelava i nasi e le orecchie
degli esploratori.
</p>

<p>
Una infinità di uccelli marini svolazzavano lungo le
spiaggie. Se ne vedevano dappertutto, sugli ice-bergs, sui
campi di ghiaccio, in mezzo alla neve, sulle scogliere e
si udivano le loro grida scordate e rauche.
</p>

<p>
Anche alcune foche si scorgevano, indolentemente
stese sull’orlo dei banchi, scaldandosi ai raggi del sole,
ma erano così lontane da far perdere a Bisby, che avrebbe
voluto assaggiare la loro carne, ogni speranza di raggiungerle.
</p>

<p>
Superata la costa, gli esploratori s’arrampicarono sulle
colline, i cui pendii erano scabrosi e difficilissimi, essendo
coperti da una crosta di ghiaccio e di neve gelata che
doveva avere un grande spessore. Però qua e là si vedevano
dei tratti che avevano già perduto il loro rivestimento
invernale e fra le fessure di quelle rocce che
sembravano composte di un tufo rossastro, erano tosto
spuntate le prime pianticelle. Infatti si vedevano rizzarsi
timidamente dei muschi, i licheni <i>Usnea melanoxantha</i>,
qualche <i>Fuchsia magellanica</i> che aveva giù cominciato a
mettere i bottoni pendenti, dei piccoli cespugli di <i>Metrosideros
stipularis</i> colle foglioline punteggiate, ma che non
avevano ancora messi i piccoli fiori bianchi; delle lecanora
e delle ulve, bizzarre pianticelle queste ultime, che
non spuntano che all’ombra. Si direbbe che temono il sole
ed infatti, se i raggi dell’astro diurno le toccano, ben
presto muoiono, ma forse in causa dalla mancanza di
acqua. Infatti, spuntando solamente sulle rocce, il sole
<span class="pagenum" id="Page_144">[144]</span>
non tarda ad assorbire l’umidità a loro necessaria per
vivere, ed appassiscono.
</p>

<p>
Procedendo lentamente e con mille precauzioni per
non scivolare nei crepacci e nei burroni che s’aprivano
dovunque, verso le 4 pomeridiane gli esploratori giungevano
sulla cima della catena.
</p>

<p>
Al di là, verso il sud, si estendeva dinanzi a loro una
pianura sconfinata, coperta di neve, leggermente ondulata,
ma non interrotta da quei rialzi, da quelle piramidi,
da quelle guglie acute e da quei crepacci come si osservano
nelle regioni del polo Artico. Il continente australe
pareva piano come un vero deserto e solamente ad una
immensa distanza, si vedevano delinearsi sul fondo azzurro
del cielo, rade catene di montagne.
</p>

<p>
Su quella vasta pianura gelata regnava un silenzio di
morte, nè si scorgeva alcun essere vivente. Perfino gli
uccelli, così numerosi sulle coste, mancavano, e non se
ne vedeva uno solo volare su quella superficie immacolata,
mai calpestata da piede umano, fin dal tempo
della sua formazione.
</p>

<p>
— Che deserto di ghiaccio! esclamò Bisby, rabbrividendo.
Mette paura solamente a vederlo.
</p>

<p>
— Sono contento che sia così, disse Wilkye. Il nostro
velocipede filerà senza trovare ostacoli.
</p>

<p>
— Ed il polo, è laggiù?
</p>

<p>
— Al sud, ma a millecinquecento miglia di distanza.
</p>

<p>
— Ci vuole del coraggio, Wilkye, per andarlo a cercare.
Ed io che volevo andarci a piedi!....
</p>

<p>
— Ditemi, signor Wilkye, chiese il velocipedista Peruschi.
Troveremo altre pianure, dietro quei monti che si
vedono laggiù?
</p>

<p>
— Lo spero, amico mio.
</p>

<p>
— Ma come attraverseremo quei monti?
</p>

<p>
<span class="pagenum" id="Page_145">[145]</span>
</p>

<p>
— Se non troveremo un passaggio, li gireremo.
</p>

<p>
— Allungheremo il viaggio considerevolmente.
</p>

<p>
— Vi ho detto che porteremo con noi dei viveri per
quaranta giorni.
</p>

<p>
— Sperate d’incontrare la spedizione inglese al polo?
</p>

<p>
— Dubito molto che Linderman possa trovare un passaggio
sulla Terra Alessandra. Io sono convinto che le
terre australi formino un vero continente e non siano un
aggregamento d’isole, quindi una nave non potrà mai
giungere al polo.
</p>

<p>
— Che tenti di giungervi a piedi?
</p>

<p>
— Lo tenterà, ne sono certo, ma sarà costretto a ritornare.
Un equipaggio, per quanto robusto ed agguerrito,
non può percorrere millecinquecento miglia a piedi sui
ghiacci e carico dei viveri necessari per parecchi mesi.
Tutte le spedizioni tentate nei mari artici, anche coll’aiuto
delle slitte tirate dai cani, hanno dato risultati
negativi, anzi disastrosi. Ritorniamo, amici: scenderemo
per quei burroni che mettono alla costa e andremo a fare
quattro fucilate contro gli uccelli marini.
</p>

<p>
— Li preparerò per la cena, disse Bisby.
</p>

<p>
— Ci preparerete un arrosto un po’ duro, signor cuoco.
</p>

<p>
Lasciarono la vetta e si misero a scendere attraverso
ai burroni, scivolando sul ghiaccio che copriva le rocce.
In meno di mezz’ora giungevano sulla costa, in fondo ad
una specie di canale o fiord che dir si voglia, e che si
trovava ad un miglio dalla capanna.
</p>

<p>
I ghiacci coprivano l’acqua, ma quantunque avessero
uno spessore enorme, erano in moto in causa del calore
solare che cominciava a scioglierli. Tuonavano come
se sotto di loro scoppiassero delle mine, si aprivano qua
e là lasciando il passo all’acqua marina che schizzava
fuori gorgogliando, correndo in vere ondate pei pendii,
<span class="pagenum" id="Page_146">[146]</span>
e le cime degli <i>ice-bergs</i> oscillavano e tremavano come
se quelle enormi masse fossero lì lì per perdere l’equilibrio.
Di tratto in tratto, una punta od un masso del
peso di parecchie tonellate, si staccava dall’alto e piombava
con grande fracasso attorno ai ghiacci sottostanti,
rimbalzando e frantumandosi. Vere nubi di uccelli marini
avevano collocati i loro nidi sulle sponde del <i>fiord</i>. Erano
<i>Aptenodytes forsteri</i>, uccelli assai grossi poichè pesan circa
trentacinque chilogrammi, colle penne color ardesia sopra
e bianche sotto e con un collare giallastro sotto il capo.
</p>

<p>
Molti covavano le uova, ma altri si trascinavano sui
ghiacci aiutandosi coi loro grossi piedi palmati e colle
ali che sono foggiate a pinne. Malgrado la loro pesantezza,
camminavano però più lestamente d’un uomo.
</p>

<p>
— Sono buoni? chiese Bisby.
</p>

<p>
— Eccellenti, quantunque la loro carne sia nera.
</p>

<p>
— Allora la cena è assicurata.
</p>

<p>
— Vi avverto però di sezionarli, prima di metterli allo
spiedo o nella pentola.
</p>

<p>
— Per qual motivo? Cosa temete?
</p>

<p>
— Di rompermi i denti.
</p>

<p>
— Non vi comprendo.
</p>

<p>
— Allora vi dirò che questi uccelli sono ghiotti di
sassi. Taluni cacciatori ed anche James Ross, il noto
esploratore, trovarono perfino quattro chilogrammi di
pietre nel ventre di quei volatili!
</p>

<p>
— Che scambino i sassi per dolci?
</p>

<p>
— Non me l’hanno mai detto. Orsù, fuoco a volontà
o scapperanno tutti.
</p>

<p>
Quattro detonazioni echeggiarono e quattro uccelli
stramazzarono sui ghiacci. Bisby stava per precipitarsi
sulla preda, quando s’arrestò bruscamente urlando:
</p>

<p>
— Fuggiamo!... Ho udito a ruggire dei leoni!...
</p>

<div class="chapter">
<p>
<span class="pagenum" id="Page_147">[147]</span>
</p>

<h2 id="cap16">CAPITOLO XVI.
<span class="smaller">La partenza pel Polo.</span></h2>
</div>

<p>
Bisby, dimenticando la futura cena, si era dato ad una
rapidissima fuga cercando di scalare i ghiacci del fiord,
ma nessuno dei suoi compagni l’aveva seguito, anzi ridevano
a crepapelle senza pensare a ricaricare le armi.
Il negoziante, vedendo che non si muovevano, e credendo
che non l’avessero compreso, si arrestò gridando:
</p>

<p>
— Ma fuggite, disgraziati!... Ho udito a ruggire dei
leoni!...
</p>

<p>
Un fragoroso scoppio di risa, fu la risposta.
</p>

<p>
— Ridete?... gridò egli, stupito.
</p>

<p>
— Vi è da ridere per ventiquattro ore, pauroso esploratore,
disse Wilkye. Credete di essere nel deserto di
Sahara?
</p>

<p>
— Ma non udite questi ruggiti?
</p>

<p>
— Sì, Bisby, e vi dirò anzi, che promettono una cena
migliore di quella guadagnata ora. Vi piacerebbe una
frittura di fegato o di cervello?
</p>

<p>
— Di leone?
</p>

<p>
— Sì, ma marino, o se vi piace meglio, di foca.
</p>

<p>
— Ma ruggiscono come i leoni, le foche di questo paese
del gelo?
</p>

<p>
— Sì, Bisby, ma non sono pericolose, anzi si possono
ammazzare a colpi di bastone.
</p>

<p>
— Allora andiamo ad ucciderle.
</p>

<p>
— Adagio, o fuggiranno.
</p>

<p>
<span class="pagenum" id="Page_148">[148]</span>
</p>

<p>
— Ma dove sono?
</p>

<p>
— Dietro a quella costa, se non m’inganno. Andiamo
innanzi e cerchiamo d’impedire a loro di raggiungere il
mare.
</p>

<p>
Scesero sui ghiacci del <i>fiord</i>, risalirono la costa e si
diressero in silenzio, ma rapidamente, verso una catena
di rocce le cui cime avevano perduto il loro manto invernale.
</p>

<p>
Giunti a un centinaio di metri, furono colpiti da un
fetore insopportabile, che appestava l’atmosfera.
</p>

<p>
— Dietro a queste roccie vi deve essere un vero <i>rookories</i>,
disse Wilkye, arrestandosi.
</p>

<p>
— Cosa significa? chiese Bisby.
</p>

<p>
— Voglio dire che vi è un vero campo di foche. Forse
troveremo delle centinaia di animali.
</p>

<p>
— Che uccideremo tutti, disse il negoziante.
</p>

<p>
— Ci accontenteremo di un paio, Bisby. Sarebbe un
massacro inutile.
</p>

<p>
— Eccole! esclamò Peruschi, che le precedeva. Vi
sarebbe qui la fortuna di un cacciatore o di un baleniere.
</p>

<p>
Wilkye, Bisby e Blunt lo raggiunsero e gettarono uno
sguardo al di là delle rocce.
</p>

<p>
Vi era colà un vero campo di foche appartenenti alla
specie delle <i>otarie jubate</i> o dei leoni marini. Erano cinque
o seicento anfibi, dispersi sulla sponda, la quale scendeva
dolcemente verso l’oceano, gli uni raggruppati in
quindici o venti, gli altri isolati.
</p>

<p>
Le <i>Otarie jubate</i> differiscono dalle foche dei mari artici
e formano una specie transitoria fra i mammiferi carnivori
e il tipo ordinario delle foche propriamente dette.
I maschi sono più grandi, poichè oltrepassano i due metri
di lunghezza, hanno l’aspetto feroce dei leoni avendo
<span class="pagenum" id="Page_149">[149]</span>
attorno al collo una criniera che è irta; gli occhi grandi,
piccole orecchie coniche e lunghi baffi setolosi. Udendoli
a ruggire, producono una certa impressione paurosa,
ma in realtà, tali anfibi sono timidi, non si difendono
che rade volte e soccombono facilmente.
</p>

<figure><a id="fill-149"></a>
  <img src="images/ill-149.jpg" alt="&nbsp;">
<figcaption>Quegli animali, ignari del pericolo che li minacciava... (pag. 150)</figcaption>
</figure>

<p>
Le femmine, essendo sprovviste di criniera, hanno un
aspetto meno formidabile e mentre i primi hanno il pelame
più giallo e più rossiccio, esse lo hanno più oscuro
e più rado.
</p>

<p>
In queste foche è rimarchevolissima l’elasticità dei
corpi, che permette a loro di prendere le pose più strane.
Mentre, infatti, taluni di quegli anfibi stavano rannicchiati
<span class="pagenum" id="Page_150">[150]</span>
in modo da sembrare sacchi semi-vuoti, altri nel
trascinarsi allungavano il collo in siffatto modo, da misurare
tre e perfino quattro metri, ossia da raddoppiare
la lunghezza del loro corpo.
</p>

<p>
Quegli animali, ignari del pericolo che li minacciava,
parte sonnecchiavano presso l’oceano, altri invece si trascinavano
attraverso i banchi di ghiaccio alzandosi sulle
pinne, mentre le femmine allattavano i piccini, scherzando
con loro e accarezzandoli amorosamente.
</p>

<p>
Presso di loro, appollaiati sulle rocce, si vedevano numerose
bande di uccelli somiglianti agli avoltoi i quali
vivono esclusivamente di sterco di foche, contendendoselo
accanitamente.
</p>

<p>
— Quanti animali! esclamò Bisby. Se potessimo prenderli
tutti!
</p>

<p>
— Alle prime fucilate si affretteranno a guadagnare
il mare, disse Wilkye.
</p>

<p>
— Ma è mangiabile la loro carne?
</p>

<p>
— È troppo oleosa e troppo rancida, ghiottone, rispose
Wilkye. Il fegato ed il cervello, come vi dissi, sono eccellenti.
</p>

<p>
— Allora apriamo il fuoco!
</p>

<p>
I cacciatori mirarono le più vicine e scaricarono le
armi. Tre foche colpite dalle palle stramazzarono sul
banco, ma le altre, spaventate da quelle detonazioni che
forse mai avevano udite, s’affrettarono, con sforzi disperati,
a trascinarsi sull’orlo del ghiaccione ed a precipitarsi
in mare. Le femmine soprattutto strisciavano con
una rapidità veramente straordinaria, per anfibi così pesanti
e male conformati, tenendosi stretti al seno, con
una pinna, i loro piccini.
</p>

<p>
In pochi istanti tutte scomparvero sott’acqua e non
riapparvero che ad una grande distanza, dirigendosi
<span class="pagenum" id="Page_151">[151]</span>
verso un campo di ghiaccio che la corrente trasportava
verso il nord.
</p>

<p>
Wilkye ed i suoi compagni raggiunsero le prede. Erano
state colpite tutte e tre nel capo, pure si muovevano
ancora ed una tentava, con sforzi indicibili, di raggiungere
l’orlo del banco. Bisby però, che ci teneva alla cena,
s’affrettò a finirla col calcio del fucile.
</p>

<p>
— Ritorniamo alla capanna, disse Wilkye. Manderemo
i marinai a raccoglierle.
</p>

<p>
— Non ce le mangeranno gli animali?
</p>

<p>
— Quali? Se vi ho detto che in questo continente non
si sono mai veduti nè orsi, nè lupi.
</p>

<p>
— Potrebbero esserci, Wilkye.
</p>

<p>
— Levatevi dal cervello questo timore, nessuno vi toccherà
la cena.
</p>

<p>
Si rimisero in cammino costeggiando i banchi di
ghiaccio, sparando di tratto in tratto qualche fucilata
contro gli uccelli marini che volteggiavano presso le
sponde, e verso le sette di sera ritornavano alla capanna.
</p>

<p>
I marinai, che in quel frattempo avevano trascinata
la scialuppa sulla costa e che avevano posto in ordine
ogni cosa nell’interno della piccola abitazione, furono
mandati sul banco, e un’ora dopo il cuoco si poneva dinanzi
alla stufa, per preparare la cena, la quale fu da
tutti lodatissima. I fegati e le cervella delle foche, preparate
sapientemente dal negoziante, non potevano riuscire
più squisiti e tutti fecero molto onore alla frittura.
All’indomani, per tempo, gli americani erano in piedi.
Wilkye ed i suoi due compagni avevano annunciata la
loro partenza pel polo australe.
</p>

<p>
Furono aperte le grandi casse contenenti i pezzi del
velocipede e tutti si misero all’opera per aiutare il capo
della spedizione.
</p>

<p>
<span class="pagenum" id="Page_152">[152]</span>
</p>

<p>
Quel velocipede, ideato da Wilkye e fatto costruire
da un abile meccanico di Baltimòra, era un vero capolavoro.
Era composto di otto ruote, due più grandi e più
solide, le altre eguali, accoppiate a due a due in modo
da potersi, all’occorrenza, trasformare in tre biciclette,
essendo, le due prime eccettuate, tutte munite degl’ingranaggi,
delle catene e delle sterze necessarie. Costruite
di acciaio di una resistenza incalcolabile, ricoperte di
una pelle leggiera ma solida, per non causare ustioni
pericolose agli uomini che dovevano montare la macchina,
essendo già noto che i metalli, durante i freddi
eccessivi, producono su chi li tocca delle vere scottature,
quelle ruote erano munite all’ingiro d’una grossa
striscia di gomma vulcanizzata, ma piatta, e per colmo
di precauzione, onde evitare gli sdrucciolamenti, leggermente
dentellata.
</p>

<p>
Sul dinanzi di quel velocipede era stata collocata una
piccola caldaia, fornita di tutti gli attrezzi necessarii per
poter sviluppare la forza di un cavallo. Due alberi, forniti
d’ingranaggi e di catene, si collegavano colle ruote
anteriori, che erano più solide e più grosse delle altre.
</p>

<p>
Prevedendo la difficoltà di trovare dell’acqua sciolta
necessaria per la generazione del vapore, Wilkye aveva
fatto adattare presso la caldaia un recipiente destinato
a sciogliere la neve od il ghiaccio.
</p>

<p>
Tre sedili, disposti l’uno dietro all’altro, dovevano servire
ai viaggiatori, mentre una specie di cassettone, alto
e largo due metri, doveva servire per le provviste, per
le coperte, per le vesti, per le munizioni e pel petrolio
necessario alla piccola macchina.
</p>

<p>
— Vi soddisfa? chiese Wilkye, quand’ebbe spiegato
a tutti il funzionamento del suo velocipede.
</p>

<p>
— È meraviglioso! esclamarono Peruschi e Blunt.
</p>

<p>
<span class="pagenum" id="Page_153">[153]</span>
</p>

<p>
— Sorprendente! esclamò Bisby. Mi sembra però, che
non potrete portare con voi molte provviste.
</p>

<p>
— Ho tutto calcolato, disse Wilkye, e potrò portare
con me i viveri necessari per quaranta giorni.
</p>

<p>
— Ma non potete caricarvi di una grossa provvista di
petrolio.
</p>

<p>
— Mi basteranno cento litri, Bisby, poichè le prove
fatte hanno dimostrato che dieci sono sufficienti per una
marcia di cento miglia.
</p>

<p>
— Ma se il viaggio si prolungasse?
</p>

<p>
— Scioglieremo la macchina e saliremo sui bicicletti.
Basta adattare alle ruote i manubri e le selle.
</p>

<p>
— Ma non potrete caricarvi di alcun peso.
</p>

<p>
— Se sarà necessario abbandoneremo tutto, le coperte,
la tenda, perfino le armi per poter portare con noi cinquanta
o sessanta chilogrammi di viveri. Anche senza la
macchina a vapore, noi che abbiamo fatto le nostre prove,
potremo percorrere, in media, cento miglia al giorno.
</p>

<p>
— Ma se vi piomba addosso l’inverno, come potrete
avanzare in mezzo alle nevi?
</p>

<p>
— Siamo al principio dell’estate e spero di essere di
ritorno prima della fine. Volete che impieghiamo tre
mesi, per percorrere tremila miglia?
</p>

<p>
— Uhm! fe’ il negoziante, scuotendo il capo. Io ho
dei sinistri presentimenti, Wilkye.
</p>

<p>
— Ed io nessuno, Bisby. Io sono certo, convinto, di
trionfare sopra tutti gli ostacoli, e di spiegare la bandiera
dell’Unione al polo australe.
</p>

<p>
— Ve lo auguro di cuore, amico mio.
</p>

<p>
— Orsù, prepariamo il nostro corredo.
</p>

<p>
Fece aprire una cassa di grandi dimensioni ed estrasse
una quantità di cassette accuratamente numerate, che
visitò minutamente.
</p>

<p>
<span class="pagenum" id="Page_154">[154]</span>
</p>

<p>
— I nostri viveri, diss’egli: biscotti, pemmican, farina,
pesce secco, porco salato, grasso, cioccolato, caffè, ecc.:
centoventi chilogrammi.
</p>

<p>
— Ma voi volete digiunare, disse Bisby.
</p>

<p>
— Contiamo anche sulla caccia, rispose Wilkye. Tre
vesti di ricambio, tre paia di scarpe di feltro e di tela
da vele, tre coperte, una tenda, un po’ di vasellame, due
pentole di ferro: venticinque chilogrammi.
</p>

<p>
— E non soffrirete il freddo? chiese Bisby.
</p>

<p>
— Ritorneremo prima dei geli, ve lo dissi già. Tre
fucili, tre ascie, dei pezzi di ricambio per la macchina,
polvere, palle, piccoli oggetti: trenta chilogrammi.
</p>

<p>
— Totale, centosettantacinque chilogrammi, disse il
negoziante.
</p>

<p>
— Peso nostro centosessantadue chilogrammi, disse
Wilkye. Aggiungiamo ora cento litri di petrolio, alcune
bottiglie di gin e di wisky ed altri piccoli oggetti, formeremo
un peso di quattrocentocinquanta chilogrammi,
ossia il necessario per poter ottenere, dal nostro velocipede,
una rapidità di trenta miglia all’ora. È tutto a
posto?
</p>

<p>
— Tutto, signore, risposero i due velocipedisti.
</p>

<p>
— Avete preparata la colazione, Bisby? È una colazione
d’addio e dovete procurare che sia eccellente ed
abbondante.
</p>

<p>
— Le pentole bollono in modo che pare vogliano scoppiare.
Ehi, sotto-cuoco, a che punto siamo?
</p>

<p>
— Possiamo servire, signore, rispose il marinaio.
</p>

<p>
Bisby, anche in quella solenne circostanza, non aveva
mancato di farsi onore ed anche di abbondare un po’
troppo, tanto anzi, da far nascere a Wilkye delle serie
inquietudini sulla durata delle provviste.
</p>

<p>
Quella colazione, quantunque assai deliziosa, fu triste
<span class="pagenum" id="Page_155">[155]</span>
e l’allegria mancò. Tutti erano commossi per l’imminente
partenza degli esploratori per le misteriose regioni
del sud e rabbrividivano all’idea che forse quella colazione
era l’ultima che facevano in compagnia. Pur mangiando,
pensavano ai pericoli che dovevano affrontare
in mezzo agli sterminati campi di ghiaccio del continente
polare.
</p>

<figure><a id="fill-155"></a>
  <img src="images/ill-155.jpg" alt="&nbsp;">
<figcaption>... Wilkye dinanzi, Blunt secondo e Peruschi ultimo (pag. 156)</figcaption>
</figure>

<p>
Alle frutta, Bisby, che malgrado la sua commozione
aveva divorato per sei, si alzò per brindare al trionfo
della bandiera dell’Unione, ma la voce gli mancò e non
<span class="pagenum" id="Page_156">[156]</span>
fu capace di far altro che di gettarsi fra le braccia dell’audace
esploratore. Due lagrime brillavano sugli occhi
del negoziante.
</p>

<p>
— Tornate presto — borbottò.
</p>

<p>
— Ritorneremo, Bisby — disse Wilkye che era pure
commosso — e se la Provvidenza ci aiuta, torneremo
vincitori.
</p>

<p>
Poi raddrizzando l’alta statura, disse:
</p>

<p>
— Partiamo, amici: la fortuna è cogli audaci!
</p>

<p>
La macchina era già stata accesa ed aveva ormai la
pressione necessaria: il gran velocipede pareva impaziente
di lanciarsi attraverso i campi di ghiaccio.
</p>

<p>
Wilkye ed i due velocipedisti abbracciarono Bisby
che emetteva dei sospironi, poi i marinai, quindi salirono
in sella: Wilkye dinanzi, Blunt secondo e Peruschi
ultimo.
</p>

<p>
— Addio, amici, o meglio arrivederci presto, — disse
Wilkye. Vi raccomando di economizzare i viveri, se volete
evitare un disastro.
</p>

<p>
— Mi nutrirò di carne di foca, se sarà necessario, rispose
Bisby, stringendo le mani di Wilkye.
</p>

<p>
— Buon viaggio signori, e buona fortuna, dissero i
marinai.
</p>

<p>
Wilkye abbassò il braccio di leva e la macchina si
mise in moto salendo la costa, mentre i marinai e Bisby
gridavano ad una voce:
</p>

<p>
— Viva Wilkye!..... Hurrà per la bandiera dell’Unione!
Hurrà pel polo Australe!.....
</p>

<div class="chapter">
<p>
<span class="pagenum" id="Page_157">[157]</span>
</p>

<h2 id="cap17">CAPITOLO XVII.
<span class="smaller">Il deserto di neve.</span></h2>
</div>

<p>
Wilkye non si era ingannato sulla scelta della macchina,
per procedere prontamente e con piena sicurezza
verso quel misterioso polo australe, che fino allora aveva
opposto le sue immense barriere di ghiaccio agli arditi
tentativi delle navi di tanti esploratori. Si poteva dire,
quasi con certezza, che egli stava per sciogliere felicemente
la secolare questione sui mezzi meglio adatti per
poter raggiungere quel punto, fino allora mai veduto da
alcun essere umano.
</p>

<p>
Se le navi avevano fatto cattiva prova, se le spedizioni
pedestri erano terminate quasi tutte con un completo disastro,
quella macchina leggiera ma solida, che poteva
filare sopra gli immensi campi di ghiaccio con una velocità
superiore a quella dei più agili animali od ai più
rapidi steamers moderni, poteva riuscire nell’ardua impresa
e trionfare pienamente sulla spedizione inglese che
non disponeva che dei mezzi ordinari e assolutamente
insufficienti in quelle regioni del freddo.
</p>

<p>
Era bensì vero che gli esploratori americani avevano
appena allora cominciato il viaggio e che forse gravi
pericoli li attendevano sull’immenso continente polare,
il quale poteva preparare a loro delle tremende sorprese,
ma pel momento dovevano essere soddisfatti ed anche
sperare nella buona riuscita della spedizione.
</p>

<p>
Infatti il velocipede funzionava perfettamente bene e
<span class="pagenum" id="Page_158">[158]</span>
divorava la via procedendo senza scosse e senza slittamenti,
quantunque rimontasse la costa che era erta assai.
Le gomme dentellate pareva che si aggrappassero alla
liscia superficie dei ghiacci e guadagnavano terreno con
tale velocità, che in pochi minuti i tre esploratori si
trovarono sulla cima delle colline.
</p>

<p>
Volsero gli sguardi verso la costa e scorsero, fermi
dinanzi alla capanna, Bisby ed i sei marinai, che li salutarono
per l’ultima volta agitando i loro berretti.
</p>

<p>
— Addio amici! gridò Wilkye.
</p>

<p>
Un hurrà fragoroso fu la risposta, poi quei sette uomini
scomparvero. Il velocipede, superata la cima, scendeva
l’opposto versante, seguendo un burrone ricoperto
di ghiaccio, muovendo diritto verso le immense pianure
che si estendevano verso il sud, fino ai piedi della lontana
catena di montagne scorta il giorno innanzi.
</p>

<p>
I tre velocipedisti, mettendo in opera i freni per impedire
qualche pericoloso scivolamento che poteva produrre
dei guasti al motore, giunsero felicemente nella
pianura, la quale scintillava sotto i raggi dell’astro
diurno, come un’immenso specchio.
</p>

<p>
La temperatura non era più rigida come sulla costa:
oscillava fra i 3° ed i 5° centigradi sotto lo zero, accennando
a rialzarsi allo zero, e qua e là si vedevano le
tracce d’un imminente sgelo. Infatti dalle alture cominciavano
già a scendere dei piccoli torrentelli che
andavano a perdersi nella pianura e sotto al crostone di
ghiaccio che copriva la terra, si udivano di quando in
quando dei muggiti, che parevano prodotti dallo scorrere
di grossi torrenti. Qua e là s’aprivano poi delle
fessure, dei lunghi crepacci che dovevano però rinchiudersi
durante la brevissima notte, e dovunque si udivano
crepitii e detonazioni.
</p>

<p>
<span class="pagenum" id="Page_159">[159]</span>
</p>

<p>
Quella pianura o meglio quel deserto di ghiaccio,
era però affatto spopolato. Non si vedeva, su quella
candida superficie, alcuna macchia oscura che indicasse
la presenza di qualche foca o di qualsiasi altro animale.
Solamente in aria volavano pochi <i>Ænops aura</i>, puzzolenti
uccelli che cadendo vomitavano una tale quantità
di sterco, da infettare l’aria per parecchio tempo.
</p>

<p>
— Ebbene, amici, cosa dite di questo viaggio? chiese
Wilkye ai due velocipedisti.
</p>

<p>
— Che se non sopraggiungono delle disgrazie, noi vedremo
ben presto il polo, disse Peruschi.
</p>

<p>
— Ed io dico che non ho mai viaggiato così comodamente,
disse Blunt. Un viaggio di tremila miglia sui
ghiacci!..... Tenterebbe molte persone, signor Wilkye.
</p>

<p>
— Lo credo, Blunt.
</p>

<p>
— C’è una cosa però che infastidisce, disse Peruschi. Il
riflesso di questo sole accieca.
</p>

<p>
— Può produrre anche delle dolorose oftalmie, ma ho
portato con me un ottimo rimedio. Aprite le borse appese
ai vostri sedili e troverete parecchie paia di occhiali
affumicati.
</p>

<p>
— È vero, rispose Blunt, ma vedo qui anche degli
altri oggetti. Ecco qua un bicchiere, delle forchette e
dei cucchiai di corno.
</p>

<p>
— Sono necessarii, Blunt: il vetro ed il metallo sono
pericolosi nelle regioni polari.
</p>

<p>
— E perchè?.......
</p>

<p>
— Perchè quando il freddo scende a 40° o 50° gradi,
non potete accostare un bicchiere di vetro alla bocca,
senza lasciarvi attaccata la pelle delle labbra, e non potete
adoperare nè un cucchiaio, nè una forchetta senza
riportare delle lesioni che sembrano bruciature. Tutti
gli esploratori l’hanno avvertito!
</p>

<p>
<span class="pagenum" id="Page_160">[160]</span>
</p>

<p>
— E voi dite che il freddo scende a 50° sotto lo zero!
esclamò Peruschi. Ma come può resistere l’uomo a tale
temperatura?
</p>

<p>
— Eppure resiste, rispose Wilkye, anzi gli Esquimesi
del polo Artico non mostrano di soffrire menomamente.
</p>

<p>
— Gli Esquimesi, ma noi?
</p>

<p>
— Tutti gli uomini, siano americani od europei, hanno
dimostrato di poter resistere a temperature eccessivamente
fredde. Per darvi degli esempi vi citerò il capitano
Bak, che al forte Réliance, che è situato nelle
pianure dell’America Inglese, sopportò per parecchi
giorni una temperatura di 56° sotto lo zero e senza soffrire
troppo.
</p>

<p>
— Quello era un vero freddo!
</p>

<p>
— I navigatori artici sopportarono freddi anche maggiori:
il Parry, Ross, Franklin, Mac-Clure, ecc., affrontarono
parecchie volte delle temperature che superavano
i 55° sotto lo zero. L’equipaggio dell’<i>Alert</i>, che
fece la spedizione del 1876 sotto il comando di Markham,
ebbe a subire dei geli spaventevoli, durante i quali il
termometro segnò perfino 61° sotto lo zero.
</p>

<p>
Anche i Siberiani sopportano freddi intensi; un viaggiatore
russo constatò che a Nicney-Eudinsk il termometro
segnò più volte 62°,5.
</p>

<p>
— E in questo continente, i navigatori hanno provato
grandi freddi?
</p>

<p>
— Intensi, Peruschi, anzi maggiori che nel polo Artico,
poichè mentre gli esploratori nordici si avanzarono colle
loro navi fino all’82° parallelo, quelli australi non riuscirono
a sorpassare il 78° 9′ e 30″ in causa dei ghiacci
e del freddo.
</p>

<p>
— Pure ora si resiste benissimo.
</p>

<p>
— È vero, ma fra poche settimane può avvenire un
<span class="pagenum" id="Page_161">[161]</span>
brusco cambiamento di tempo e piombarci addosso una
gelata insopportabile.
</p>

<p>
— Non si deve vivere troppo bene con quei freddi,
quantunque si possa sopportarli!
</p>

<p>
— L’esistenza diventa dura, quasi impossibile, amico
mio. A 45° gli uomini di forti tempre infiacchiscono, le
loro facoltà sono come annichilite, lo sguardo diventa
vitreo e torvo, l’energia si spegne. Bisogna muoversi
continuamente, darsi ad un esercizio violento per non
gelare, e respirar lievemente per non provare dei dolori.
</p>

<p>
A 50°, il fiato si cristallizza e cade a terra in forma
di sottili aghi che producono un rumore analogo allo
stracciarsi di un pezzo di velluto; i baffi e le barbe si
coprono di ghiacciuoli, le vesti formano una massa dura,
gelata, le pipe non possono funzionare poichè il fumo si
converte, in bocca, in un pezzo di ghiaccio; i metalli non
si possono più toccare perchè bruciano come fossero roventi,
la carne ed il pane bisogna spezzarli a colpi di
scure, il legno diventa duro come l’osso, il <i>visky</i> gela, e
bisogna mangiarlo a pezzetti, il rhum si condensa e
sembra melassa, e gelano il petrolio, il vino, l’aceto,
l’acquavite e perfino il mercurio!
</p>

<p>
— Basta signore! esclamò Peruschi. Mi avete gelato
solamente nell’ascoltarvi. Cosa accadrà di noi, se l’inverno
ci sorprendesse prima di aver compiuto il viaggio?
</p>

<p>
— Speriamo di giungere alla capanna prima dell’inverno,
disse Wilkye. L’estate è appena cominciata e ci
lascierà il tempo per ritornare.
</p>

<p>
— Ma è vero, signore, che al polo fa minor freddo
che nelle sue vicinanze? chiese Blunt.
</p>

<p>
— Così si afferma. Dei naviganti, in diverse epoche,
hanno asserito di aver trovato, specialmente al polo Nord
un mare perfettamente libero al di là della barriera dei
<span class="pagenum" id="Page_162">[162]</span>
ghiacci ed anche nei pressi del polo australe. L’americano
Morell ha asserito di aver scoperto, nel 1820, il mare
libero a 70° 14′ di latitudine, ma io non credo nè agli uni
nè agli altri, quantunque molti scienziati abbiano sostenuto
questo fatto.
</p>

<p>
— E perchè non vi credete, signore?
</p>

<p>
— Perchè io dico che il sole non potrebbe avere tanta
influenza da sciogliere i ghiacci del polo, lasciando quasi
intatti quelli del circolo polare. Il freddo intenso che
regna alle due estremità della terra, per noi non ha altra
causa che il raffreddamento del nostro globo. Il freddo
quindi non deve essere, al polo, minore di quello che
regna sul circolo polare.
</p>

<p>
Ne volete una prova chiara? Da seicento anni i ghiacci
hanno continuato a guadagnare, rendendo sempre difficili
le esplorazioni polari. Un tempo, nel Labrador, che
allora chiamavasi Vinland o Terra del vino, gli Scoto-Danesi
coltivavano la vite, ed oggi quella terra è coperta
di nevi e di ghiacci gran parte dell’anno; quattrocento
anni or sono, l’Islanda era approdabile senza tanti pericoli
anche nella stagione invernale, mentre ora enormi
ghiacci la circondano. Da cosa può derivare questa crescente
calata di ghiacci? Solo dal raffreddamento della
nostra terra, il quale s’avanza gradatamente verso l’equatore.
</p>

<p>
— Sicchè verrà un giorno che il nostro pianeta sarà
completamente raffreddato e quindi inabitabile?
</p>

<p>
— Senza dubbio.
</p>

<p>
— Sarà una lotta terribile, quella che impegnerà l’umanità
contro l’avanzarsi dei ghiacci.
</p>

<p>
— Sì, ma trascorreranno prima migliaia d’anni, e nè noi
nè i nostri nipoti prenderanno parte a quella lotta. Forse...
</p>

<p>
— Che cosa, signor Wilkye?
</p>

<p>
<span class="pagenum" id="Page_163">[163]</span>
</p>

<p>
— Alto! esclamò l’americano. La via è tagliata dinanzi
a noi!
</p>

<p>
— Da un fiume? chiesero i due velocipedisti.
</p>

<p>
— No, da una spaccatura, rispose Wilkye, arrestando
il velocipede.
</p>

<p>
Scesero tutti e tre e s’avanzarono verso una profonda
apertura che misurava una larghezza di oltre cinquanta
metri e che si estendeva dal nord-ovest ad sud-est per
un tratto immenso. In fondo si scorgeva una superficie
liscia, rotta qua e là da leggiere ondulazioni che parevano
fossero state prodotte dall’acqua.
</p>

<p>
— Un fiume? chiese Peruschi.
</p>

<p>
— O un braccio di mare? disse Wilkye, che era diventato
pensieroso.
</p>

<p>
— Un braccio di mare qui? Siamo già a ottanta miglia
dalla costa.
</p>

<p>
— Pure io sospetto che questo sia lo stretto di Bismark.
Comunque sia, ci chiude il passo e rende critica
la nostra situazione.
</p>

<p>
— Cerchiamo di girarlo, disse Blunt. La discesa è impossibile
con queste sponde tagliate a picco.
</p>

<p>
— Sapete dove finirà? Può prolungarsi fino al mare
e tagliare la costa sulla quale sorge la nostra capanna.
Nessuno ha esplorato l’interno di queste terre.
</p>

<p>
— Cerchiamo una sponda meno erta, disse Peruschi.
</p>

<p>
— Proviamo.
</p>

<p>
— Ma ci sosterrà il ghiaccio? chiese Blunt.
</p>

<p>
— La forza del ghiaccio è prodigiosa, rispose Wilkye.
Una lastra dello spessore di due pollici sopporta un
uomo senza spezzarsi; di tre e mezzo il peso d’un cavallo
col suo cavaliere, di cinque un pezzo d’artiglieria,
di otto un forgone carico, e di un piede dei reggimenti
di soldati. Andiamo a cercare il passaggio.
</p>

<p>
<span class="pagenum" id="Page_164">[164]</span>
</p>

<p>
Il velocipede riprese le mosse costeggiando il canale
con una rapidità di venticinque miglia all’ora, essendo
il ghiaccio perfettamente liscio.
</p>

<p>
Alle quattro pomeridiane, dopo d’aver percorso sessanta
miglia, gli esploratori scoprivano una sponda che
scendeva dolcemente nel canale. Furono chiusi i freni e
la macchina scese o meglio scivolò per la china, giungendo
sulla superficie dello stretto.
</p>

<p>
Un acuto crepitìo avvertì tosto gli esploratori che quel
ghiaccio, rôso forse da una corrente tiepida e scaldato
sopra dai raggi del sole, minacciava di cedere.
</p>

<p>
— Scendiamo! esclamò Wilkye precipitosamente. Se
il ghiaccio si frange, siamo perduti.
</p>

<p>
Abbandonarono in fretta la macchina e retrocessero
verso la sponda, temendo che da un istante all’altro si
aprisse il vuoto sotto i loro piedi.
</p>

<p>
Una sorda esclamazione uscì dalle labbra di Wilkye.
</p>

<p>
— Maledizione! esclamò. Si direbbe che il polo è assolutamente
inaccessibile agli uomini e che una potenza
misteriosa lo difende, ma...
</p>

<p>
S’interruppe bruscamente e si curvò verso la superficie
gelata. Sotto quella crosta, si udiva un sordo mormorio,
come se una rapida corrente d’acqua fuggisse.
</p>

<p>
— Comprendo, diss’egli. Sotto questo ghiaccio vi è il
vuoto.
</p>

<p>
— Perchè, signore? chiese Peruschi.
</p>

<p>
— Questo mormorio m’indica che l’acqua si è abbassata
e che scorre liberamente.
</p>

<p>
— Dunque il ghiaccio è rimasto sospeso?
</p>

<p>
— Sì.
</p>

<p>
— E non potrà sostenerci?
</p>

<p>
— Forse, passando uno ad uno.
</p>

<p>
— È un tentativo che bisogna fare?
</p>

<p>
<span class="pagenum" id="Page_165">[165]</span>
</p>

<p>
— Sì, ma chi oserà affrontarlo?
</p>

<p>
— Io, signore.
</p>

<p>
— Ma non sapete che se il ghiaccio cede cadrete nel
canale?
</p>

<p>
— Sono nuotatore.
</p>

<figure><a id="fill-165"></a>
  <img src="images/ill-165.jpg" alt="&nbsp;">
<figcaption>Il velocipedista ebbe appena il tempo di mandare un grido... (pag. 166)</figcaption>
</figure>

<p>
— Ma la corrente può trasportarvi lontano.
</p>

<p>
— Mi aggrapperò ai bordi del ghiaccio.
</p>

<p>
— E ricadrete.
</p>

<p>
— Ma chi vi assicura che il ghiaccio cederà? Forse
ha uno spessore tale da sostenermi.
</p>

<p>
— Ma se si rompe?
</p>

<p>
<span class="pagenum" id="Page_166">[166]</span>
</p>

<p>
— Non siamo venuti qui per fare una passeggiata ma
per affrontare i pericoli del polo, disse Peruschi, con
voce grave. Piuttosto di retrocedere e di perdere un
tempo prezioso, io tento la sorte.
</p>

<p>
— Allora io la tenterò prima di voi.
</p>

<p>
— Mai, rispose. Voi siete il capo della spedizione e
dovrete essere l’ultimo.
</p>

<p>
— Ma ci sono anch’io, disse Blunt.
</p>

<p>
— Ma sei il più pesante di tutti, disse Peruschi. Ritirate
la macchina; io vado a tentare la sorte.
</p>

<p>
Il coraggioso giovanotto, per essere più libero si sbarazzò
della grossa giubba di pelle di foca e si avventurò
arditamente sul ghiaccio, che nel mezzo si rialzava, formando
una specie di vôlta.
</p>

<p>
— State in guardia, Peruschi, disse Wilkye.
</p>

<p>
— Non temete, signore, rispose il giovanotto.
</p>

<p>
Il ghiaccio, quantunque non dovesse più posare sull’acqua,
pareva che presentasse una forte resistenza,
poichè aveva cessato di scricchiolare sotto i passi del
velocipedista il quale, incoraggiato da quel primo successo,
procedeva speditamente..... Era giunto quasi nel
mezzo, quando si udì improvvisamente un lungo crepitio
e si videro disegnarsi su quella superficie delle
linee biancastre.
</p>

<p>
Il giovanotto si era subito arrestato, e malgrado la
sua audacia, erasi fatto pallido, mentre due grida di
terrore sfuggivano dalle labbra dei suoi compagni che
attendevano, trepidanti, l’esito di quell’ardito tentativo.
</p>

<p>
— Non muovetevi! gridò Wilkye.
</p>

<p>
Aveva appena terminato quelle parole che il ghiaccio
si spezzò con fracasso, formando un buco semicircolare,
vasto quanto il boccaporto-maestro d’una nave.
</p>

<p>
Il velocipedista ebbe appena il tempo di mandare un
grido e sparve sotto la vôlta gelata, con un sordo tonfo.
</p>

<div class="chapter">
<p>
<span class="pagenum" id="Page_167">[167]</span>
</p>

<h2 id="cap18">CAPITOLO XVIII.
<span class="smaller">Lo sgelamento.</span></h2>
</div>

<p>
Vedendolo precipitare nel canale, Wilkye e Blunt, non
badando che al proprio coraggio e senza pensare al pericolo
che li attendeva, si erano slanciati innanzi colla
speranza di soccorrerlo, ma dovettero arrestarsi, poichè
un’altra fessura si era aperta dinanzi a loro, minacciando
d’inghiottirli.
</p>

<p>
Disperati, angosciati, si misero a correre lungo la
sponda, gridando.
</p>

<p>
— Peruschi!... Peruschi!...
</p>

<p>
Il loro compagno però non rispondeva: udivano invece
le acque che muggivano sordamente, come si frangessero
contro degli ostacoli. Pareva che sotto quella
vôlta di ghiaccio scorresse un fiume impetuoso.
</p>

<p>
— Peruschi, ripetè Wilkye, che pareva impazzisse dal
dolore. In nome di Dio, rispondete, o...
</p>

<p>
— Zitto, signore! esclamò Blunt, afferrandolo strettamente
per un braccio.
</p>

<p>
— Cosa avete udito?
</p>

<p>
— La sua voce: silenzio, signore.
</p>

<p>
Entrambi si erano fermati a circa trecento metri dalla
fenditura, e curvi verso la crosta di ghiaccio, ascoltavano
con profondo raccoglimento.
</p>

<p>
Poco dopo, sotto la vôlta, ma ad una grande distanza,
si udì una voce distinta che gridava:
</p>

<p>
— Ci sono!...
</p>

<p>
<span class="pagenum" id="Page_168">[168]</span>
</p>

<p>
— Peruschi! gridò Wilkye.
</p>

<p>
— Sono vivo, signore, rispose il velocipedista.
</p>

<p>
— Dove siete?
</p>

<p>
— Sotto la vôlta.
</p>

<p>
— Ferito?
</p>

<p>
— No, ma mezzo assiderato.
</p>

<p>
— Nuotate?
</p>

<p>
— No, ho approdato.
</p>

<p>
— Tenete fermo, che giungiamo.
</p>

<p>
La voce del velocipedista veniva più innanzi; senza
dubbio la corrente lo aveva trasportato molto lontano
dalla fenditura. Wilkye e Blunt si misero a correre lungo
la sponda che fiancheggiava un vero bastione tagliato
quasi a picco.
</p>

<p>
— Peruschi! gridò Wilkye, arrestandosi.
</p>

<p>
La voce del velocipedista, che echeggiava proprio sotto
la crosta di ghiaccio, si fece udire distintamente.
</p>

<p>
— Eccomi, signore.
</p>

<p>
— Siete sotto di noi?
</p>

<p>
— Lo suppongo.
</p>

<p>
— Correte pericolo?
</p>

<p>
— No per ora, ma se non vi affrettate, gelerò.
</p>

<p>
— Spezziamo il ghiaccio, Blunt, disse Wilkye.
</p>

<p>
Impugnarono i fucili per la canna e servendosene a
guisa di mazze, sfondarono il ghiaccio attorno alla
sponda, facendo un’apertura larga parecchi metri. Curvatisi,
scorsero sotto di loro, aggrappato ad una roccia,
il compagno, il quale era immerso fino ai fianchi. Attorno
a lui l’acqua, che pareva seguisse una forte pendenza,
muggiva sordamente cercando di strapparlo.
</p>

<p>
— Grazie, signor Wilkye, disse Peruschi con voce balbettante.
Temevo di non rivedervi più.
</p>

<p>
— È profondo il fiume? chiese Wilkye.
</p>

<p>
<span class="pagenum" id="Page_169">[169]</span>
</p>

<p>
— È un vero braccio di mare, signore, poichè è acqua
salata. Scorre però come un fiume.
</p>

<p>
— Potete risalire?
</p>

<p>
— È impossibile; la sponda è tagliata a picco ed alta
almeno sei metri, e poi sono così intirizzito da non potermi
servire delle membra.
</p>

<p>
— Potete resistere alcuni minuti?
</p>

<p>
— Lo spero.
</p>

<p>
— Blunt, correte a prendere delle funi; ve ne sono
nella cassa.
</p>

<p>
Il velocipedista partì correndo e poco dopo ritornava
con una fune lunga parecchi metri. Wilkye fece un nodo
e gettò un capo al naufrago, il quale lo afferrò con forza
sovrumana.
</p>

<p>
— Stringete bene, disse Wilkye.
</p>

<p>
— Non la lascio, signore.
</p>

<p>
— Issa!...
</p>

<p>
Aiutato da Blunt, che era dotato d’una forza erculea,
ritirò lentamente la grossa fune alzando il giovanotto il
quale la stringeva sempre con disperata energia. In pochi
istanti toccò la sponda superiore e cadde fra le
braccia dei compagni. Il disgraziato era ridotto in tale
stato di assideramento, da non potersi reggere in piedi;
le sue vesti, poco prima inzuppate d’acqua, si erano
quasi istantaneamente gelate e indurite in modo da formare
un pezzo solo.
</p>

<p>
— Presto, alla macchina, disse Wilkye.
</p>

<p>
Soccorso da Blunt, lo trasportò presso il velocipede.
Levò le coperte di pelle d’orso che dovevano servire a
loro di letto, ve lo sdraiò sopra e gli strappò di dosso,
non senza fatica, le vesti.
</p>

<p>
— Rizzate la tenda che accamperemo qui, disse a Blunt.
Intanto datemi uno straccio di lana inzuppato di wisky.
</p>

<p>
<span class="pagenum" id="Page_170">[170]</span>
</p>

<p>
— A voi, disse Blunt porgendoglielo.
</p>

<p>
Wilkye si mise a strofinare energicamente le membra
assiderate di Peruschi, poi quand’ebbe riattivata la circolazione
del sangue, lo avvolse in una coperta di lana
riscaldata presso la macchina e quindi nelle pelli d’orso.
</p>

<p>
— Ora mandate giù una buona sorsata di <i>wisky</i>, diss’egli.
Vi riscalderà.
</p>

<p>
— Grazie, signore, rispose il velocipedista. Ora comincio
a sentirmi meglio.
</p>

<p>
— Domani potrete ripartire.
</p>

<p>
Intanto Blunt, che lavorava per due, aveva rizzata la
tenda di feltro, foderata interiormente di pelli di foca, e
per riscaldare l’ambiente aveva spinto il velocipede
presso Peruschi, essendo la macchina ancora accesa.
</p>

<p>
— Preparate un thè bollente, disse Wilkye, poi allestirete
la cena.
</p>

<p>
— Non c’è bisogno, signor Wilkye, disse Peruschi. Sotto
la vôlta di ghiaccio faceva un freddo acutissimo, ma qui
sto benissimo e sono più disposto a cenare che a bere
del <i>thè</i>.
</p>

<p>
— Avete dovuto provare una tremenda emozione, sentendovi
precipitare nel vuoto, mio povero amico.
</p>

<p>
— Un po’, lo confesso, ma mi consolo pensando che
colla mia caduta ho evitato un disastro. Se la vôlta fosse
ceduta sotto la macchina, cosa sarebbe accaduto di noi?
</p>

<p>
— È vero, Peruschi. Era acqua salata quella che scorreva?
</p>

<p>
— Acqua marina, signore.
</p>

<p>
— Allora noi dobbiamo trovarci su di un’isola. Come
attraverseremo questo canale?
</p>

<p>
— Forse in altro luogo il ghiaccio può essere più solido,
disse Blunt.
</p>

<p>
— Lo tenteremo, disse Wilkye.
</p>

<p>
<span class="pagenum" id="Page_171">[171]</span>
</p>

<p>
— Ditemi, signore, chiese Peruschi. Per quale motivo
l’acqua si è abbassata, lasciando uno spazio fra la sua
superficie ed il ghiaccio?
</p>

<p>
— Forse perchè esiste un forte dislivello fra l’entrata
del canale e l’uscita, prodotto senza dubbio dall’accumularsi
dei ghiacci. In qualche punto i ghiacci hanno ceduto,
lasciando sfogo alle acque, le quali si sono affrettate
a ritirarsi. Orsù, mangiamo questa zuppa di <i>pemmican</i> ed
affrettiamoci a coricarci. Domani cercheremo il passaggio.
</p>

<p>
Divorarono con appetito la cena, vuotarono un bicchiere
di <i>wisky</i>, poi si avvolsero nelle loro pesanti coperte,
avendo la precauzione di coricarsi presso la macchina che
spandeva sotto la tenda un benefico calore.
</p>

<p>
La notte — notte per modo di dire, poichè il sole non
tramontava che per una sola ora — fu tranquilla e non
doveva essere diversa in quella regione che è priva di
animali feroci.
</p>

<p>
All’indomani, verso le 7, gli esploratori risalivano sul
rapido velocipede, per cercare un passaggio attraverso a
quello stretto che pareva si prolungasse indefinitamente.
Le loro ricerche ebbero un felice risultato, poichè verso
le 9, dopo d’aver percorso circa sessanta miglia verso il
sud-ovest, si trovarono dinanzi ad un enorme masso di
ghiaccio che era piombato attraverso a quel braccio di
mare, formando un vero ponte.
</p>

<p>
Attraversatolo dopo non poche difficoltà, passarono
sulla sponda opposta, lanciando il velocipede sulle sterminate
pianure del sud, che si seguivano con ondulamenti
appena sensibili.
</p>

<p>
Un silenzio assoluto, che faceva una profonda impressione,
regnava su quei ghiacci e su quelle nevi, prima di
allora mai calpestate da alcun esploratore. Nessun uccello
attraversava lo spazio; nessuna pianticella cresceva in
<span class="pagenum" id="Page_172">[172]</span>
alcun angolo: era proprio il deserto polare che il sole
invano sforzavasi di rendere meno triste.
</p>

<p>
Perfino i ghiacci più non crepitavano, quasi avessero
paura di turbare i silenzi gelati di quella regione desolata
ed inabitabile.
</p>

<p>
Gli intrepidi esploratori però, non si arrestavano e si
lasciavano trasportare verso le misteriose regioni del sud
dal velocipede, il quale divorava la via con crescente
rapidità.
</p>

<p>
A mezzodì, secondo i calcoli di Wilkye, si trovavano
già a trecento miglia dalla capanna. Fecero una breve
sosta per allestire un modesto pranzo, poi risalirono sulla
macchina e si rimisero in viaggio dirigendosi verso la
catena dei monti che ormai si delineava nettamente verso
il sud.
</p>

<p>
Il freddo si manteneva costante, quantunque il sole
brillasse sempre. Il termometro oscillava fra i -5° ed i
-7°, ma non accennava a discendere.
</p>

<p>
L’estate in quelle regioni doveva essere ben breve, e
forse non riusciva a sgelare interamente il continente
polare.
</p>

<p>
Alle 9 di sera gli esploratori si arrestarono e rizzarono
la tenda presso un’alta rupe, che si elevava solitaria in
mezzo all’immensa pianura. Per la prima volta scorsero
degli uccelli, che avevano collocati i loro nidi sulla cima
di quell’altura.
</p>

<p>
Erano alcune coppie di <i>Micropterus cinereus</i>, volatili che
sono grossi come un pinguino, pesanti sette od otto chilogrammi,
colle penne grigie sul dorso e bianco-giallastre
sull’addome, colle ciglia bianche che danno ai loro occhi
un aspetto bizzarro e le zampe giallo-aranciate con screziature
nere. Questi grossi volatili, i maschi specialmente,
tramandano un odore disaggradevole e la loro
<span class="pagenum" id="Page_173">[173]</span>
carne è oleosa e rancida, cibandosi esclusivamente di
pesci.
</p>

<p>
Wilkye non potè frenare la sua sorpresa, nel vedere in
quel luogo quegli uccelli, che quasi mai si scostano dal
mare.
</p>

<p>
— Che un altro canale si spinga in queste vicinanze?
si chiese.
</p>

<p>
— Non si scorge in alcun luogo, disse Peruschi.
</p>

<p>
— Forse ci sarà qualche lago, disse Blunt.
</p>

<p>
— È probabile, rispose Wilkye, ma dovrebbe essere
gelato. Non saprei quindi, come questi uccelli possano
pescare. Domani forse sapremo qualche cosa.
</p>

<p>
Anche quella seconda notte, passata in mezzo ai ghiacci
del continente polare, fu tranquilla. La superficie gelata
però continuò a tremare quasi senza interruzione, aprendo
qua e là delle lunghissime spaccature.
</p>

<p>
Il 4 dicembre gli esploratori ripartivano, seguendo il
68° meridiano. La pianura però non consentiva a loro di
procedere colla consueta rapidità, poichè il ghiaccio si
era spaccato in varii luoghi sotto il calore solare, producendo
delle fenditure larghe assai e profonde, che li obbligavano
a fare dei lunghissimi giri.
</p>

<p>
Lo sgelo, che pochi giorni prima pareva che non dovesse
cominciare che molto tardi, ora procedeva con grande
rapidità. Il sole, come se avesse improvvisamente acquistato
maggior calore, dardeggiava coi suoi raggi le pianure,
le quali si privavano con strana celerità del loro
rivestimento invernale.
</p>

<p>
Una densa nebbia, prodotta dall’umidità, ondeggiava
qua e là, sciogliendosi di frequente in una vera pioggia,
che inzuppava gli esploratori. Wilkye, che temeva di trovare,
sotto quella crosta di ghiaccio, un terreno disuguale
o poco adatto alla sua macchina, cercava di affrettare la
<span class="pagenum" id="Page_174">[174]</span>
marcia per giungere al polo prima dello sgelo, ma gli
ostacoli si moltiplicavano, poichè le fenditure diventavano
ognor più numerose.
</p>

<p>
I ghiacci si spaccavano dovunque con sorde detonazioni,
si squagliavano con estrema rapidità formando dappertutto
dei torrenti e degli stagni, e parecchie volte la macchina
corse il pericolo di cadere entro quelle fenditure.
</p>

<p>
Wilkye cominciava a diventare inquieto; non aveva
preveduto quegli ostacoli che minacciavano di prolungare
indefinitamente quella corsa verso il polo. Non era
la mancanza di viveri che lo preoccupava, ben sapendo
che quello sgelo avrebbe attirato di certo sopra quelle
pianure gli uccelli polari e le foche, ma la provvista di
petrolio che rapidamente scemava e che non doveva
tardare ad esaurirsi, se quella marcia si prolungava.
</p>

<p>
È bensì vero che poteva sciogliere la sua macchina e
convertirla in biciclette, ma sarebbe anche stato costretto
a impiegare un tempo tre e forse quattro volte maggiore,
e nel ritorno farsi sorprendere a mezza via dai primi
geli e dalle prime nevicate.
</p>

<p>
Nei quattro giorni seguenti, la lor marcia non aumentò.
Gli ostacoli crescevano sempre costringendoli ad arrestarsi
ad ogni istante per trasportare la macchina al di là
delle fessure od a girarle raddoppiando la via.
</p>

<p>
Il 10 dicembre, poco dopo il mezzodì, giungevano ai piè
di quella grande catena di monti che avevano scorto
parecchi giorni prima e che avevano chiamati Monti
Baltimòra. Dalla loro partenza dalla capanna avevano
percorso quattrocentosessanta miglia consumando tre
quarti della loro provvista di petrolio ed un buon terzo
dei loro viveri, mentre per giungere al polo australe dovevano
ancora percorrere circa mille miglia, non avendo
raggiunto che il 73° di latitudine.
</p>

<p>
<span class="pagenum" id="Page_175">[175]</span>
</p>

<figure><a id="fill-175"></a>
  <img src="images/ill-175.jpg" alt="&nbsp;">
<figcaption>Il 10 dicembre, poco dopo mezzodì, giungevano ai piedi... (pag 174)</figcaption>
</figure>

<div class="chapter">
<p>
<span class="pagenum" id="Page_176">[176]</span>
</p>

<h2 id="cap19">CAPITOLO XIX.
<span class="smaller">L’ultima goccia di petrolio.</span></h2>
</div>

<p>
Quella catena che tagliava la immensa pianura dal
sud-est al nord-ovest, seguendo il 73° di latitudine, formava
una barriera gigantesca, che pareva insuperabile
per gli esploratori polari. Era un accatastamento enorme
di monti coperti di nevi e di ghiacci che alzavano i loro
picchi aguzzi come coni o come piramidi per parecchie
migliaia di piedi, divisi gli uni dagli altri da profonde
vallate, i cui margini parevano tagliati a picco.
</p>

<p>
Nel centro, un cono colossale, rivestito di ghiaccio dalla
base alla cima, lanciava la sua punta a sette od ottomila
piedi d’altezza e le sue vallate, trasformate in ghiacciai,
vomitavano nella pianura, con boati continui e con sorde
detonazioni, degli <i>ice-bergs</i> del peso di migliaia di tonnellate,
i quali scivolavano per lungo tratto, abbattendo sul
loro passaggio i ghiacci minori.
</p>

<p>
— Fin dove si prolungherà questa catena? si chiese
Wilkye che gettava sguardi corrucciati su quei monti.
Troveremo un passaggio noi o saremo costretti a retrocedere,
vinti dagli ostacoli di questa regione maledetta?
</p>

<p>
— Noi siamo pronti a tentare tutto, dissero i due velocipedisti.
</p>

<p>
— Lo so, amici, ma non vi nascondo che la nostra situazione
sta per diventare critica assai. Eccoci arrestati a
mille miglia dal polo, con viveri per tre sole settimane
e colla provvista di petrolio quasi esaurita. È bensì vero
che ci siamo molto inoltrati in questo continente, ma
non basta, quantunque sia convinto di avere preceduto
il mio rivale di parecchi gradi.
</p>

<p>
<span class="pagenum" id="Page_177">[177]</span>
</p>

<p>
— Altri esploratori, si sono inoltrati più di noi? chiese
Peruschi.
</p>

<p>
— Sì, poichè Weddell ha superato il 74° di latitudine
e Giacomo Ross è giunto al 75° 4′.
</p>

<p>
— Allora bisogna superarli, signore.
</p>

<p>
— E senza perder tempo, amici. Sono assai inquieto per
la nostra situazione ed anche pei compagni che abbiamo
lasciati alla costa.
</p>

<p>
— Cosa temete per loro?
</p>

<p>
— Che tardando noi a ritornare, s’imbarchino sulla
<i>Stella Polare</i>.
</p>

<p>
— Bisby non ci abbandonerà, signore.
</p>

<p>
— Lui no, ma gli altri? E poi cosa volete che faccia
quell’uomo che non sa far altro che mangiare?
</p>

<p>
— Ma credete che il signor Linderman ritorni?
</p>

<p>
— Colla sua nave non s’inoltrerà in questo continente
che sembra formare una massa sola. Questa immensa catena
di montagne dimostra che queste terre non sono
isole raggruppate attorno al polo.
</p>

<p>
— Lo sapremo presto con maggior sicurezza, disse
Blunt.
</p>

<p>
— Non siamo ancora al polo, amico.
</p>

<p>
— Ma ci andremo, signor Wilkye, disse Peruschi.
</p>

<p>
— Ma questi monti?
</p>

<p>
— Li supereremo, quand’anche dovessimo trasportare
sulle nostre spalle il velocipede.
</p>

<p>
— Sì, signor Wilkye, disse Blunt.
</p>

<p>
— Grazie, compagni: tentiamo la sorte. Vedo laggiù
una vallata che mi pare salga tortuosamente presso quel
ghiacciaio e che non mi sembra troppo erta. Forse ci
permetterà di raggiungere la cima.
</p>

<p>
— Tentiamo, signore, dissero i due velocipedisti.
</p>

<p>
Risalirono sulla macchina e ripresero la corsa verso il
<span class="pagenum" id="Page_178">[178]</span>
sud-est, in direzione del cono colossale, da loro chiamato
monte Bisby, e presso il quale s’apriva la valle notata
da Wilkye.
</p>

<p>
Colà infatti s’apriva come una profonda spaccatura che
pareva prodotta da qualche tremenda convulsione vulcanica
e saliva verso i piani superiori lambendo due
immensi ghiacciai. Il velocipede che procedeva con una
velocità di venti miglia all’ora, s’addentrò nella valle che
era sparsa qua e là di lastroni di ghiaccio, ma che però
aveva dei lunghi tratti che permettevano alla macchina
di passare.
</p>

<p>
Quantunque la pendenza fosse rimarchevole, pure le
ruote, dentellate come erano, non scivolavano e procedevano
con sufficiente rapidità, trasportando in alto gli
esploratori. Ben presto però cominciarono gli ostacoli:
i ghiacci senza dubbio scivolati colà dai piani superiori
o rovesciati dai vicini ghiacciai, diventavano più numerosi,
costringendo Wilkye ed i suoi compagni a discendere
per aprire la via al velocipede.
</p>

<p>
Quelle frequenti fermate facevano perdere un tempo
prezioso agli esploratori, i quali vedevano, con grande
inquietudine, consumarsi la già tanto scarsa provvista di
petrolio ed avvicinarsi quindi il momento in cui sarebbero
stati forzati a dividere quel capolavoro della meccanica.
</p>

<p>
Alla sera non avevano superate che quattro miglia e
con infiniti stenti. S’accamparono sui fianchi della montagna,
su di una specie di piattaforma che aveva a loro
permesso di rizzare la tenda, e dopo una magra cena si
addormentarono strettamente avvolti nelle loro pelliccie,
essendo lassù il freddo assai pungente.
</p>

<p>
Tutta la notte però i ghiacciai vicini tuonarono incessantemente,
svegliando parecchie volte Wilkye il quale
temeva che dall’alto piombassero dei massi di ghiaccio.
</p>

<p>
<span class="pagenum" id="Page_179">[179]</span>
</p>

<p>
Il mattino seguente riprendevano con lena la salita.
Per economizzare il petrolio, avevano spento la macchina
spingendo innanzi il velocipede che era più d’impiccio
che di utilità su quelle chine, le quali diventavano più
rapide e più scabrose.
</p>

<p>
I loro sforzi però non davano che scarsi risultati. Gli
ostacoli crescevano ad ogni passo, la pendenza aumentava,
i massi di ghiaccio si accumulavano per ogni dove
costringendoli ad aprirsi una via colle scuri ed il freddo
diventava così intenso, da intirizzirli.
</p>

<p>
Non fu che verso la sera del 18 dicembre, cioè dopo
otto giorni d’incredibili sforzi, che poterono finalmente
giungere sulla cima di quella catena, dopo d’aver affrontato
cento volte il pericolo di scivolare negli abissi o di
farsi schiacciare dai ghiacci che precipitavano dall’alto.
</p>

<p>
Di lassù, a cinquemila piedi d’altezza, la vista spaziava
su un immenso tratto di quella regione del gelo e delle
nevi. A destra ed a sinistra si estendevano due immensi
ghiacciai, due veri fiumi di ghiaccio in movimento, i
quali scintillavano sotto i raggi del sole e che tuonavano
sordamente e quasi senza interruzione. Al nord si estendeva
la grande pianura che gli esploratori avevano percorsa
nei giorni precedenti, e al sud un’altra immensa
pianura ondulata, interrotta qua e là da alcuni picchi
isolati, imporporati dal sole.
</p>

<p>
— Laggiù vi è il polo, disse Wilkye, che fissava avidamente
quella nuova pianura. Ah! potessi giungervi
presto e spiegare ai confini del mondo la bandiera della
nostra patria!...
</p>

<p>
— Domani scenderemo su quella pianura, signore, disse
Peruschi. Ho scoperto un passaggio che ci permetterà di
effettuare la discesa e senza accendere la macchina. Basterà
chiudere i freni e lasciarci scivolare.
</p>

<p>
<span class="pagenum" id="Page_180">[180]</span>
</p>

<p>
— A domani, disse Wilkye.
</p>

<p>
Stavano per rizzare la tenda, quando udirono a breve
distanza un rauco urlo, che pareva emesso da un animale.
</p>

<p>
— Avete udito, signor Wilkye? chiese Peruschi.
</p>

<p>
— Sì, rispose questi, che pareva assai sorpreso.
</p>

<p>
— Che ci siano delle foche?
</p>

<p>
— Non è il ruggito d’un leone marino, e poi delle
foche qui, fra i monti, a cinquecento miglia dalla costa?
</p>

<p>
— Gli esploratori che visitarono le sponde di questo
continente, hanno mai fatto menzione di animali feroci?
</p>

<p>
— Mai, ma si sono limitati a visitare solamente le coste.
Chi può dire che non ne esistano nell’interno?
</p>

<p>
Il rauco urlo si fece udire più vicino. Pareva che uscisse
da un profondo crepaccio che formava una specie di caverna,
addentrantesi nel fianco della vicina montagna.
</p>

<p>
— Andiamo a vedere, disse Wilkye, armandosi di fucile.
Sono curioso di sapere quali animali popolano questo
continente.
</p>

<p>
S’appressarono tutti al crepaccio ma con precauzione,
non sapendo ancora con quale avversario avevano da
fare; ma percorsi soli pochi passi, videro comparire sette
od otto animali che avevano l’aspetto di lupi, senza però
aver l’aria feroce di quei carnivori delle regioni boreali.
Avevano il pelame eccessivamente folto e lungo, le
orecchie corte, le gambe magre ed emettevano dei
rauchi urli.
</p>

<p>
Vedendo i tre esploratori s’arrestarono sorpresi, non
avendo forse mai, prima di allora, veduti degli uomini,
poi fecero un brusco voltafaccia e s’allontanarono con
grande rapidità, salutati da una triplice scarica che gettò
a terra i due più grossi.
</p>

<p>
— Sono lupi, disse Peruschi, che si era affrettato a raccogliere
le prede.
</p>

<p>
<span class="pagenum" id="Page_181">[181]</span>
</p>

<p>
— A me sembrano invece <i>warrak</i>, disse Wilkye, che
li osservava con curiosità.
</p>

<p>
— Cosa sono questi <i>warrak?</i> chiese Blunt.
</p>

<p>
— Sono specie di lupi, ma non feroci, che si trovano
nelle isole Falkland, rispose Wilkye.
</p>

<p>
— Li mangiano gl’isolani?
</p>

<p>
— Sì, e noi faremo altrettanto. Questa carne giunge a
proposito per ingrossare le nostre provviste, le quali scemano
rapidamente.
</p>

<p>
— Se ne troveremo degli altri, non li lascieremo fuggire,
disse Blunt.
</p>

<p>
Si ritirarono sotto la tenda, contando di mettersi in
marcia per tempo. Infatti alle cinque del mattino cominciarono
la discesa, lasciandosi scivolare lungo le valli
dell’opposto versante. Quantunque quella discesa fosse
facile, impiegarono nondimeno quattro giorni prima di
giungere in quella pianura che pareva si prolungasse,
senz’altre interruzioni, fino al polo.
</p>

<p>
Il 25 dicembre, riaccesa la macchina, si rimettevano in
viaggio verso il sud, con una velocità di trenta miglia
all’ora. Bisognava affrettarsi, poichè il sole, dopo d’aver
toccata la massima altezza, cominciava a scendere e verso
la mezzanotte radeva l’orizzonte settentrionale. Era bensì
vero che prima del 21 marzo non doveva tramontare per
sei mesi interi, piombando quelle regioni in un’oscurità
perfetta, in una notte cupa e paurosa, ma i primi freddi
potevano sopraggiungere ben presto.
</p>

<p>
Ormai lo sgelamento si era arrestato, non essendovi
sul continente australe che uno sgelo parziale e mai totale,
e quando il sole s’abbassava il freddo aumentava
rapidamente, rinsaldando gli immensi campi di ghiaccio.
Già il termometro due volte aveva segnato 8° sotto lo
zero e quello era un brutto indizio.
</p>

<p>
<span class="pagenum" id="Page_182">[182]</span>
</p>

<p>
Guai se l’inverno polare avesse sorpreso gli audaci esploratori
nella loro ritirata!... Forse nessuno avrebbe potuto
raggiungere la costa ed i compagni che li attendevano
nella capanna.
</p>

<p>
Il 27, cioè dopo due giorni di corsa rapidissima, gli
esploratori passavano il 78° 9′ 30″ di latitudine, il punto
più inoltrato verso il sud, toccato dai navigatori antartici
che li avevano preceduti in quelle regioni. Lo stesso
giorno, scorsero, con loro grande sorpresa, una grossa
banda di <i>Chloephaga antartiche</i>, che filava rapidamente
verso il sud.
</p>

<p>
Quei volatili che sono grossi come oche, di forme eleganti,
colle penne candidissime nei maschi e nere ma
listate di bianco nelle femmine, vivono in prossimità
delle coste o presso i laghi. Come mai si dirigevano
verso il sud, invece di fuggire verso il nord?
</p>

<p>
— Che al polo australe esista realmente il mare libero
come si suppone che vi sia al polo artico? si chiese
Wilkye. Ma allora questo continente dovrebbe avere dei
canali interni.
</p>

<p>
— L’hanno mai veduto questo mare libero, gli esploratori
antartici? chiese Peruschi.
</p>

<p>
— Come vi dissi, il baleniere Morrell asserì di aver
scoperto un mare libero nel 1820, a 70° 14′ di latitudine,
ma nessuno ha prestato fede a ciò che lasciò scritto.
</p>

<p>
— Credete che esista voi?
</p>

<p>
— No, disse Wilkye, con profonda convinzione.
</p>

<p>
— Se esistesse, potremmo incontrare la spedizione inglese.
</p>

<p>
— Non speratelo, Peruschi. Lo sgelamento è mancato
quest’anno e la <i>Stella Polare</i> deve trovarsi imprigionata
fra i ghiacci.
</p>

<p>
— Ma quegli uccelli? Perchè si dirigono al sud?
</p>

<p>
<span class="pagenum" id="Page_183">[183]</span>
</p>

<p>
— Lo sapremo se giungeremo al polo. Affrettiamoci
amici: la provvista di petrolio sta per terminare ed in
questa regione, fra un mese, può ricominciare l’inverno.
</p>

<p>
Risalirono sulla macchina e ripresero la corsa verso il
sud, salendo e discendendo le ondulazioni di quella gran
pianura.
</p>

<p>
Il 28, dopo una marcia rapidissima e quasi mai interrotta,
giungevano all’84° di latitudine, senza aver incontrata
alcuna catena di monti, nè alcun essere vivente.
Quella sera il freddo quasi all’improvviso scese a -22°.
Durante le due ore che il sole stette nascosto sotto l’orizzonte
scese di altri 5°, e sotto la tenda, non più riscaldata
dalla macchina per economizzare il petrolio, regnò
una temperatura tale che i due velocipedisti, non abituati
a quei rigori invernali, penarono assai a dormire e
batterono i denti lunghe ore, quantunque Wilkye avesse
accesa la piccola lampada ad alcool.
</p>

<p>
L’indomani il freddo non cessò. I tre esploratori si videro
costretti a coprirsi le mani con grossi guanti foderati
internamente di pelo ed il viso col cappuccio di
pelle d’orso per evitare la congelazione.
</p>

<p>
— Siamo in estate e comincia già l’inverno, disse Blunt.
Brutto segno, signor Wilkye.
</p>

<p>
— Lo so, amico mio, e da oggi vi raccomando di non
levarvi più i guanti, se non volete perdere le mani.
</p>

<p>
— Nemmeno di notte?
</p>

<p>
— Mai, Blunt.
</p>

<p>
— Sono le mani le prime a soffrire, mentre sono così
necessarie?
</p>

<p>
— La temperatura della pelle non è eguale in tutto il
nostro corpo. Le parti più esposte all’influenza dell’aria,
come l’estremità del naso, gli orecchi e le dita hanno una
temperatura molto più bassa, cioè di soli 24° ed anche 22°.
</p>

<p>
<span class="pagenum" id="Page_184">[184]</span>
</p>

<p>
— E la temperatura normale sarebbe invece?
</p>

<p>
— Per gli uomini dai venti ai trent’anni la temperatura
della pelle varia fra i 29°,5 a 32° di Celsio.
</p>

<p>
— C’è una bella differenza quindi fra quella delle mani
e del naso e quella del corpo, disse Peruschi. La parte
più calda, quale sarebbe invece?
</p>

<p>
— La pelle di quelle parti del corpo sotto la quale si
trovano i muscoli, mentre la più fredda è sempre quella
che copre le ossa ed i nervi.
</p>

<p>
— Aumentando l’età dell’uomo, scema la temperatura
della pelle?
</p>

<p>
— Sì, ed è perciò che i vecchi amano più la stufa che
i giovani. Basta, amici: una tazza di thè bollente e poi
ripartiamo colla massima velocità, poichè il petrolio sta
per finire.
</p>

<p>
La macchina era sotto pressione e pareva impaziente
di ripartire. Sorseggiarono il thè per riscaldarsi, si calarono
i cappucci sul viso per difendersi dall’aria freddissima
che soffiava dal sud e si slanciarono attraverso alla
interminabile pianura con una velocità di ventotto miglia
all’ora.
</p>

<p>
Se nessun ostacolo veniva ad interrompere quella corsa,
e se il petrolio non veniva a mancare, alla sera potevano
rizzare le tende a breve distanza dal polo.
</p>

<p>
Disgraziatamente la provvista di petrolio spariva rapidamente.
A mezzogiorno non ne rimanevano che pochi
litri e la macchina diminuiva di pressione.
</p>

<p>
Furono gettati tutti nel fornello. La macchina, che
aveva cominciato a rallentare, riprese la corsa sbuffando
e fischiando, salendo e discendendo a precipizio gli avvallamenti
del suolo e scuotendo fortemente gli esploratori,
che faticavano non poco a mantenersi sui loro sedili.
</p>

<p>
Ben presto la velocità divenne vertiginosa: filavano
<span class="pagenum" id="Page_185">[185]</span>
come veri uccelli, come un treno accelerato. Tutte le
parti del velocipede fremevano con un lungo tintinnio
metallico e pareva che da un istante all’altro dovessero
spezzarsi.
</p>

<p>
Ahimè! erano gli ultimi sforzi! Alle tre pomeridiane
la celerità cominciò a rallentare; alle tre e mezza la
macchina non sbuffava che stentatamente e alle quattro
meno dieci minuti le ruote s’immobilizzavano in un crepaccio
del campo di ghiaccio.
</p>

<p>
Per quella splendida macchina, costruita con tante
cure, per quel capolavoro della meccanica, era suonata
l’ultima ora. Il polo australe l’aveva vinta!.....
</p>

<div class="chapter">
<h2 id="cap20">CAPITOLO XX.
<span class="smaller">I biciclettisti.</span></h2>
</div>

<p>
La situazione degli arditi esploratori stava per diventare
molto critica e le rosee speranze stavano per svanire.
Arrestati a più di trecentocinquanta miglia dal polo, a
corto di viveri, lontani mille e cento miglia dalla capanna,
d’ora innanzi non dovevano contare che sulle loro
forze e sulle loro gambe.
</p>

<p>
Il polo era vicino e colle biciclette potevano raggiungerlo;
ma avrebbero potuto effettuare il ritorno alla costa,
prima che il tremendo inverno piombasse loro addosso
e tramutasse quelle pianure in un immenso deserto di
neve, impossibile ad attraversare? E poi avrebbero potuto
resistere a quei freddi senza una stufa od una macchina
che li riscaldasse, non possedendo che una lampada e
dodici litri di alcool? Ed i viveri, avrebbero potuto durare
tanto, mentre ormai cominciavano a scarseggiare?
<span class="pagenum" id="Page_186">[186]</span>
Quale suprema lotta stavano per intraprendere e quali
crudeli sofferenze stavano per affrontare?
</p>

<p>
Wilkye, disceso dalla macchina, si era seduto su di un
hummock come fosse sfinito ed affranto da una tetra disperazione,
e di là, colle braccia incrociate, le labbra
strette, il viso pallido ed alterato, gettava cupi sguardi
sull’immensa e silenziosa pianura che smarrivasi verso le
lontane regioni del sud. Pareva immerso in profondi
pensieri o in lotta contro una disperata risoluzione.
</p>

<p>
I suoi due compagni si erano intanto messi a scaricare
i viveri, la tenda e tutto il corredo, accumulandoli sul
ghiaccio. Sembravano però tranquilli e fidenti nel loro
capo.
</p>

<p>
— Signor Wilkye, disse Peruschi, quand’ebbero terminato.
Dobbiamo rizzare la tenda o ripartiamo? Possiamo
provare le biciclette e guadagnare un altro grado, prima
dell’ora della cena.
</p>

<p>
Wilkye si alzò e porgendo a loro le mani, disse con
voce commossa:
</p>

<p>
— Siete due valorosi, due uomini degni di comparire
a fianco dei più audaci esploratori. Dunque non vi spaventa
ancora, questa corsa verso il polo?
</p>

<p>
— No, signore, e siamo pronti a seguirvi.
</p>

<p>
— È mio dovere di avvertirvi che stiamo per giuocare
le nostre esistenze. I viveri ci possono mancare nel
ritorno.
</p>

<p>
— Ci metteremo a razione, signore, disse Peruschi. Ve
lo abbiamo già detto, noi non siamo venuti qui per fare
una gita, ma per lottare contro gli ostacoli più tremendi,
pur di spiegare la bandiera dell’Unione Americana ai
confini del mondo.
</p>

<p>
— È vero, signore, confermò Blunt.
</p>

<p>
— Allora noi andremo al polo, amici, disse Wilkye.
<span class="pagenum" id="Page_187">[187]</span>
Ormai più nessun ostacolo, nè la fame, nè il freddo, nè
i ghiacci ci arresteranno. Sciogliete la macchina.
</p>

<p>
— Ma potremo noi trasportare tutti i viveri, le tende,
le armi, le munizioni, le vesti, ecc.? chiese Peruschi.
</p>

<p>
— Non ci caricheremo che del puro necessario, rispose
Wilkye. Dei viveri per nutrirci dieci giorni, la tenda
che ci è indispensabile per ripararci alla notte dal freddo,
le coperte di lana, le armi con cinquanta cariche e la
lampada ad alcool.
</p>

<p>
— Lascieremo qui il resto?
</p>

<p>
— Sì, Peruschi, e riprenderemo tutto nel nostro ritorno.
</p>

<p>
— Ma gli animali possono divorarci i viveri.
</p>

<p>
— Rizzerò un <i>cairn</i> come usano le popolazioni del
polo artico. Al lavoro amici!......
</p>

<p>
Come si disse, la macchina era costruita in modo che
si poteva smontare ottenendo tre biciclette. Wilkye, che
aveva assistito alla costruzione, in pochi minuti sciolse
i diversi pezzi, unì le ruote, vi adattò le sterze ed i manubrii
che aveva recati con sè, mise a posto i sellini e
consegnò ai suoi amici le tre biciclette, che in fatto di
solidità nulla avevano da invidiare alle altre.
</p>

<p>
— È fatto, disse. Ora aiutatemi a rizzare il <i>cairn</i>.
</p>

<p>
Radunò tutti gli oggetti che non potevano trasportare
ed intorno ad essi si mise ad ammucchiare dei massi di
ghiaccio, che i suoi compagni tagliavano nel campo,
formando una specie di piramide alta parecchi metri.
</p>

<p>
— Ecco ciò che si chiama un <i>cairn</i>, disse, quand’ebbe
terminato. Ci sarà facile a ritrovarlo in questa pianura
e nessuno toccherà la nostra riserva. In sella, amici
e avanti sempre: la fortuna è con noi!.....
</p>

<p>
Salirono sulle biciclette dopo di essersi caricati delle
provviste, delle tende, delle coperte e delle armi le quali
potevano diventare preziose, e riforniti di viveri e della
<span class="pagenum" id="Page_188">[188]</span>
lampada ad alcool per la cucina, ripartirono verso il
sud, con una velocità media di quindici miglia all’ora.
</p>

<p>
Quantunque fossero tutti e tre valenti velocipedisti,
pure impacciati come erano da quelle vesti pesanti
dapprima si trovarono a disagio, ma ben presto, specialmente
dopo essersi riscaldate le membra, si abituarono.
La pianura del resto si prestava molto a quella corsa,
essendo perfettamente liscia e le ruote non scivolavano,
essendo leggermente dentellate.
</p>

<p>
Dovevano però evitare con estrema prudenza le sporgenze
ed i margini delle spaccature, per non correre il
gravissimo pericolo di guastare le gomme, quantunque
fossero vulcanizzate per poter meglio resistere ai freddi
eccessivi di quella regione.
</p>

<p>
Peruschi, ch’era il più valente, apriva il passo, tenendo
sulla cima della sterza la bussola per mantenere l’esatta
direzione, quantunque già quell’istrumento avesse subìto
una notevole variazione e non indicasse più il sud
del globo, essendo situato il polo magnetico, a quanto
sembra, a 70° di latitudine e 190° di longitudine, secondo
Hanster, e secondo Duperrey a 70° 90″ di latitudine e
195° di longitudine.
</p>

<p>
L’intrepido velocipedista, che affrettava sempre più la
marcia, additava ai compagni i crepacci e le striature
del ghiaccio a margini rialzati, evitando a loro delle
brusche evoluzioni, che potevano produrre dei gravi capitomboli.
</p>

<p>
Alle sette di sera avevano già guadagnato quaranta
miglia verso il sud, toccando l’84° 40″ di latitudine.
Wilkye, volendo risparmiare le forze dei compagni, stava
per gridare a Peruschi di arrestarsi, quando vide piombare
addosso al velocipedista una massa bruna, che era
improvvisamente sorta dietro ad una piramide di ghiaccio
<span class="pagenum" id="Page_189">[189]</span>
L’assalto fu
così repentino,
che il disgraziato
Peruschi
stramazzò pesantemente
sul campo di
ghiaccio, emettendo
un grido
di terrore.
</p>

<p>
Quella massa
oscura gli si
era gettata addosso
e pareva
che stesse per
stritolarlo.
</p>

<p>
— Peruschi!...
gridò Wilkye,
facendo uno
sforzo disperato
per accelerare
la corsa.
</p>

<p>
— Aiuto, signor
Wilkye!...
rispose il velocipedista.
</p>

<p>
— Gran Dio!
esclamò Blunt.
Un animale lo
divora!.......
</p>

<figure><a id="fill-189"></a>
  <img src="images/ill-189.jpg" alt="&nbsp;">
<figcaption>Afferrò il fucile per la canna... (pag. 190)</figcaption>
</figure>

<p>
Wilkye con
una rapida corsa
giunse a pochi passi dal velocipedista, il quale si dibatteva
<span class="pagenum" id="Page_190">[190]</span>
disperatamente contro un animale enorme che
tentava di schiacciarlo col proprio peso e di stritolargli
il capo fra le mascelle. Armò rapidamente il fucile e
fece fuoco a sei passi di distanza.
</p>

<p>
L’animale, udendo la detonazione, fece un balzo indietro,
poi stramazzò a terra come fosse stato colpito a
morte, ma facendo uno sforzo supremo si rizzò sulle
zampe posteriori e si precipitò addosso a Wilkye emettendo
delle rauche urla.
</p>

<p>
Quella fiera del continente antartico, faceva davvero
paura. Rassomigliava ad un orso, ma il suo corpo aveva
dimensioni maggiori di quelli della regione artica, il suo
muso era un po’ più allungato, i suoi occhi più grandi
e feroci ed il suo pelo era lunghissimo e di colore bruno-rossiccio.
</p>

<p>
Ritto sulle zampe posteriori misurava almeno sette
piedi d’altezza e poteva gareggiare col gigantesco orso
grigio delle grandi Montagne Rocciose dell’America
settentrionale.
</p>

<p>
Quantunque fosse stato ferito, poichè il sangue gli sgorgava
dal petto arrossando il ghiaccio, in un lampo fu
addosso a Wilkye, il quale si trovava inerme, mancandogli
il tempo di aprire la cartucciera. L’intrepido americano
però non si smarrì: afferrò il fucile per la canna
e servendosene a guisa di mazza, percosse furiosamente
il muso della fiera, fracassandole una mascella.
</p>

<p>
Quel momento bastò. Blunt era già giunto e Peruschi
si era prontamente alzato da terra col fucile in mano.
</p>

<p>
— Fatevi da parte, signor Wilkye, gridarono.
</p>

<p>
Echeggiarono due detonazioni: l’animale colpito da
due altre palle s’arrestò, gettando un rauco urlo, girò
su sè stesso, poi piombò sul ghiaccio rimanendo perfettamente
immobile.
</p>

<p>
<span class="pagenum" id="Page_191">[191]</span>
</p>

<p>
— È morto! gridò Wilkye. Grazie amici.
</p>

<p>
— Grazie a voi, signore, disse Peruschi. Senza il vostro
soccorso, a quest’ora non sarei più nel numero dei viventi.
</p>

<p>
— Siete ferito?
</p>

<p>
— Non m’ha stracciata che la casacca.
</p>

<p>
— Ma è un orso? disse Blunt.
</p>

<p>
— Credo che appartenga alla famiglia dei plantigradi,
rispose Wilkye. Mi sorprende però di aver trovato qui
un simile animale.
</p>

<p>
— E perchè, signore? Forse che al polo artico non vi
sono gli orsi bianchi?
</p>

<p>
— È vero, Blunt, ma gli esploratori antartici non ne
hanno mai veduti su questo continente.
</p>

<p>
— Mai?
</p>

<p>
— No, poichè nessuno ne ha fatto menzione.
</p>

<p>
— Forse questi orsi vivono solamente nell’interno del
continente e fuggono le vicinanze del mare.
</p>

<p>
— Deve esser così, disse Wilkye. Gli esploratori antartici
non si sono inoltrati nel continente e questi animali
possono essere sfuggiti ai loro occhi. Comunque
sia, io penso che noi abbiamo qui tanta carne da cibarci
per parecchie settimane.
</p>

<p>
— Sarà mangiabile? chiese Peruschi.
</p>

<p>
— E perchè no? La carne dei plantigradi è eccellente,
anzi rassomiglia a quella dei maiali, e conto di regalarvi
un arrosto delizioso.
</p>

<p>
— Ci fermiamo qui?
</p>

<p>
— Sì, Peruschi. Sono già le sette e siamo stanchi: un
riposo di dieci ore ci farà bene.
</p>

<p>
— Dovremo però vegliare per turno, disse Blunt. Ora
che sappiamo che qui ci sono degli orsi, sarebbe un’imprudenza
addormentarci senza un compagno che vegli.
</p>

<p>
<span class="pagenum" id="Page_192">[192]</span>
</p>

<p>
— Ognuno farà il suo quarto di guardia. Ed il vostro
velocipede, si è guastato, Peruschi?
</p>

<p>
— No, signore. Ho avuto la precauzione di allontanarlo
subito, prima che le zampaccie dell’orso me lo rovinassero.
Sarebbe stata una disgrazia irreparabile.
</p>

<p>
— È vero, Peruschi; sareste stato costretto a rimanere
qui, ed a ritornare alla costa a piedi. Facciamo a pezzi
l’orso. Abbiamo dell’alcool e la piccola lampada ci permetterà
di arrostire alcune costolette.
</p>

<p>
Mentre Blunt rizzava la tenda, Wilkye e Peruschi armatisi
di scure e di coltello, si misero a sezionare l’orso, dopo
d’averlo privato della folta pelliccia. Scelsero il pezzo
migliore, ne misero da parte alcuni altri che dovevano
servire nei giorni susseguenti e il rimanente chiusero
in un <i>cairn</i> per ritrovarlo al ritorno, non potendo, come
è facile immaginare, caricarsi d’un peso così enorme.
</p>

<p>
Accesa la lampada, anche per rialzare un po’ la temperatura
interna, facendo molto freddo anche sotto la
tenda, misero ad arrostire un pezzo d’orso, il quale non
tardò a spandere all’ingiro un odore appetitoso.
</p>

<p>
— Se ci fosse qui Bisby, quale scorpacciata farebbe,
disse Peruschi.
</p>

<p>
— Ne farà forse una migliore nella capanna, in questo
momento, disse Wilkye. È venuto al polo per ingrassare,
immaginatevi voi come saccheggierà le nostre
provviste. Ho fretta di ritornare per tema di non trovarne
più.
</p>

<p>
— Quale disgrazia, se ci desse fondo prima del nostro
ritorno. Fortunatamente vi è la <i>Stella Polare</i>.
</p>

<p>
— Voi contate sulla nave? Io temo di non rivederla
più mai.
</p>

<p>
— Credete che si sia fracassata, signor Wilkye?
</p>

<p>
— Che sia stata imprigionata fra i campi di ghiaccio.
</p>

<p>
<span class="pagenum" id="Page_193">[193]</span>
</p>

<figure><a id="fill-193"></a>
  <img src="images/ill-193.jpg" alt="&nbsp;">
<figcaption>L’arrosto è pronto... Intanto si assisero sulle pelli... (pag. 196)</figcaption>
</figure>

<p>
<span class="pagenum" id="Page_195">[195]</span>
</p>

<p>
— Non potrebbe liberarsi?
</p>

<p>
— Forse, ma l’anno venturo. Moltissime sono state le
navi che dovettero svernare fra i ghiacci un intero anno
ed anche due.
</p>

<p>
— Un simile ritardo sarebbe disastroso per noi, signor
Wilkye, disse Blunt.
</p>

<p>
— Lo so, amici, ma se torniamo prima che piombi su
di noi l’inverno, ci affretteremo a lasciare il continente,
imbarcandoci sulla scialuppa.
</p>

<p>
— In queste regioni è sempre eguale l’inverno?
</p>

<p>
— No, Blunt. Talvolta è così freddo e così precoce,
che sul finire dell’estate tutte le coste sono bloccate dai
ghiacci e gela un vasto tratto di mare. Anche nelle
nostre regioni gli inverni non sono mai eguali e ne abbiamo
avuti di quelli veramente rigidissimi.
</p>

<p>
Nel 1400, per esempio, tutti i mari al nord dell’Europa
gelarono, impedendo la navigazione. Nel 1410, il freddo
divenne così intenso in Europa ed in Asia, che l’inchiostro
gelava all’estremità delle penne, costringendo gli
scrittori ad adoperare le matite, e la mortalità fu così
grande, che in Russia i lupi entravano a branchi nelle
città per divorare i cadaveri abbandonati nelle vie.
</p>

<p>
— Era una temperatura polare, disse Peruschi.
</p>

<p>
— Anche nel 1558, il freddo fu tremendo in Europa,
continuò Wilkye. In parecchi Stati si vendeva il vino a
peso, dovendolo spaccare a colpi di scure, perchè erasi
gelato. Nel 1709, altro inverno crudissimo, fece morire
gran numero di persone in Europa ed in America: le
campane, suonandole, si spezzavano, e moltissime piante
dei giardini soccombettero.
</p>

<p>
Nel 1795 il gelo fu così intenso, che non fu possibile
un fatto d’armi in tutta l’Europa, e permise, a pochi
squadroni di cavalleria francese, di fare prigioniera la
<span class="pagenum" id="Page_196">[196]</span>
flotta olandese che era stata chiusa fra i ghiacci del
Texel.
</p>

<p>
— Un bel caso! esclamò Blunt. La cavalleria che prende
una flotta! Si è mai udita una cosa simile! Quale sorpresa
per gli equipaggi olandesi!
</p>

<p>
— Basta, signori, disse Peruschi. L’arrosto è pronto e
vi assicuro che è migliore di un pezzo di maiale.
</p>

<p>
Si assisero sulle pelli ed assalirono vigorosamente l’arrosto
il quale fu, ad unanimità, dichiarato squisito.
</p>

<p>
Alle 9, Wilkye e Blunt si avvolgevano nelle loro coperte
e si addormentarono sotto la guardia di Peruschi
a cui spettava il primo quarto.
</p>

<div class="chapter">
<h2 id="cap21">CAPITOLO XXI.
<span class="smaller">Le pressioni dei campi di ghiaccio.</span></h2>
</div>

<p>
Nessun pericolo era venuto a turbare quel primo quarto
di guardia. Una calma assoluta ed un silenzio profondo
regnavano sull’immensa pianura e nessun orso si era
mostrato in alcuna direzione.
</p>

<p>
Il sole, dopo d’aver tinto di rosso il campo di ghiaccio,
era tramontato, lasciando brillare le stelle, e quell’ammirabile
croce del Sud, che in quelle regioni indica il
polo australe.
</p>

<p>
Blunt, a cui toccava il secondo quarto, ben avviluppato
nella sua coperta di lana, si era seduto fuori della
tenda col fucile fra le ginocchia, per vegliare sui compagni
che russavano tranquillamente, distesi sulle loro
pelli d’orso.
</p>

<p>
Era già trascorsa un’ora, e verso il nord cominciava
<span class="pagenum" id="Page_197">[197]</span>
ad apparire una striscia di luce che annunciava l’imminente
ritorno dell’astro diurno, il quale non rimaneva
nascosto che due ore, quando tutto d’un tratto l’immenso
campo di ghiaccio si mise a crepitare in modo strano.
Pareva che una forza misteriosa, ma potente, tentasse
di sollevarlo, o che lo comprimesse ai suoi confini. Qua
e là si formavano delle fessure d’una grande lunghezza,
che tosto si rinchiudevano e si alzavano, in cerchi concentrici,
delle colonne che subito scomparivano e si sfasciavano.
</p>

<p>
Quel fenomeno nuovissimo ed assolutamente inesplicabile
per Blunt, durò tre o quattro minuti, poi la calma
ritornò, e quegli stridori improvvisamente cessarono.
</p>

<p>
— Che sia avvenuto qualche terremoto? si chiese il
velocipedista, stupito. Fortunatamente qui non vi sono
case che ci possano crollare addosso. Spero che il signor
Wilkye mi spiegherà questo fenomeno e.....
</p>

<p>
Non finì. Una brusca scossa era avvenuta e l’immensa
pianura aveva oscillato così violentemente da farlo cadere.
</p>

<p>
Quasi subito degli strani rumori si propagarono sotto
la pianura. Erano fischi acuti, stridori prolungati, sorde
detonazioni e muggiti che crescevano d’intensità.
</p>

<p>
Wilkye e Peruschi, svegliati bruscamente, si erano precipitati
fuori. Quale spettacolo!
</p>

<p>
All’incerta luce dell’alba, si vedeva la pianura ondeggiare
come se sotto di essa si dibattesse un mare in burrasca:
si spaccava, si rinchiudeva con formidabili detonazioni,
con ululati spaventosi, con ruggiti da far rabbrividire,
si alzava e si abbassava violentemente, e per
ogni dove s’innalzavano delle piramidi enormi, come se
fossero spinte fuori da una potenza tremenda, che poi
si sfasciavano con immenso fracasso, scagliando i loro
frantumi a grande distanza.
</p>

<p>
<span class="pagenum" id="Page_198">[198]</span>
</p>

<p>
— Gran Dio! esclamò Wilkye, impallidendo. Le pressioni!...
Dove siamo adunque noi?
</p>

<p>
— Che si sfasci tutta la pianura? chiese Blunt, con
accento di terrore. Non ho mai veduto una scena simile.
</p>

<p>
— Tenetevi pronti a fuggire, rispose Wilkye. Siamo
nelle mani di Dio!...
</p>

<p>
— Ma dove volete fuggire, che tutta la pianura si solleva?
chiese Peruschi. Siamo in mezzo ad una burrasca
di ghiacci.
</p>

<p>
— Non lo so, ma se il banco si fende, bisogna fuggire
o verremo inghiottiti!
</p>

<p>
Intanto la grande pianura continuava ad agitarsi convulsivamente,
a fischiare, a stridere, a muggire ed a tuonare
con fracasso assordante. Vi erano certi momenti
che si incurvava in alto, da temere che scoppiasse e,
cosa davvero strana, degli <i>ice-bergs</i> sorti non si sapeva
da dove, quasi fossero muniti di un motore, s’avanzavano
attraverso ai ghiacci producendo delle spaccature tali,
da inghiottire una nave se si fosse colà trovata.
</p>

<p>
Quella convulsione spaventevole durò solamente pochi
minuti, forse un quarto d’ora, poi il grande campo
si spianò, le spaccature si chiusero, i fischi ed i muggiti
cessarono e non si intese altro che un leggiero fremito
che agitava la crosta di ghiaccio su d’un vasto tratto.
</p>

<p>
— Sono cessate, disse Wilkye, respirando liberamente.
</p>

<p>
— Non si ripeterà questo fenomeno? chiese Blunt.
</p>

<p>
— Chi può dirlo? Le pressioni talvolta durano dei
giorni interi.
</p>

<p>
— Ma da cosa derivano queste pressioni?
</p>

<p>
— Sono prodotte dai ghiacci: come voi sapete, l’acqua,
gelando, occupa uno spazio più considerevole e la sua
forza d’espansione è così potente, da rovesciare qualsiasi
ostacolo.
</p>

<p>
<span class="pagenum" id="Page_199">[199]</span>
</p>

<p>
Il freddo di questi giorni ha gelato l’acqua sottostante
al grande banco che noi percorriamo, ed il nuovo ghiaccio,
dilatandosi, ha prodotto questa tremenda convulsione.
</p>

<p>
— Ma adunque non ci troviamo più su di una pianura?
chiese Peruschi.
</p>

<p>
— No, noi ci troviamo sopra un vasto banco di ghiaccio.
La pianura non esiste più: queste pressioni ce’l dicono.
</p>

<p>
— Adunque il continente australe non si spinge fino
al polo?
</p>

<p>
— Non mi sembra.
</p>

<p>
— Che nel suo interno contenga un mare od un lago?
</p>

<p>
— Chi può dirlo?
</p>

<p>
— Non potremo saperlo?
</p>

<p>
— Forse.
</p>

<p>
— Che Linderman abbia la possibilità di spingersi fin
qui? chiese Blunt.
</p>

<p>
— Il ghiaccio non si è sciolto e la sua nave non ha
i mezzi necessarii per passare sopra i grandi banchi.
</p>

<p>
— E queste pressioni permetteranno a noi di poter
giungere al polo?
</p>

<p>
— Speriamolo, Peruschi.
</p>

<p>
— Sono spaventevoli, signore!
</p>

<p>
— Lo so, ma non si possono evitare e saremo costretti
ad affrontarle coraggiosamente.
</p>

<p>
— Udite come questo grande banco freme?
</p>

<p>
— Sì, e forse continuerà parecchio tempo.
</p>

<p>
— Ripartiamo?
</p>

<p>
— Blunt non ha riposato che due sole ore.
</p>

<p>
— E non ho più voglia di dormire, signore, disse il
velocipedista. Questi fremiti m’impedirebbero di chiudere
gli occhi.
</p>

<p>
— Allora ripartiamo: forzando le marcie, posdomani
possiamo giungere al polo.
</p>

<p>
<span class="pagenum" id="Page_200">[200]</span>
</p>

<p>
— In sella, signore, dissero i due velocipedisti.
</p>

<p>
In pochi istanti piegarono la tenda, arrotolarono le
coperte, raccolsero i viveri e ripartirono avventurandosi
sul pericoloso banco che se era tornato liscio, pure subiva
delle vibrazioni che nulla di buono pronosticavano.
</p>

<p>
Fortunatamente le pressioni non si ripeterono, e a
mezzodì gli arditi esploratori, dopo una corsa rapidissima,
giungevano a 87° 44′ di latitudine, ossia a sole centotrentasei
miglia dal polo. Furono costretti a riposarsi
parecchie ore, essendo affranti da quella lunga marcia.
Quantunque la vicinanza del polo infondesse a loro una
energia suprema, pure non si sentirono in caso di rimettersi
in sella prima delle quattro pomeridiane.
</p>

<p>
Stavano per ripartire, quando scorsero parecchi stormi
di volatili dirigersi verso il sud. Pareva che venissero
tutti dal nord, ma erano così alti, da non poter distinguere
a quale specie appartenessero.
</p>

<p>
— Laggiù vi deve essere un mare od un lago, disse
Wilkye. Quale sorpresa sta per prepararci il polo australe?
Che sia vero, che al di là delle barriere di ghiaccio, si
estenda il mare libero? Domani, se Dio ci aiuta, spero
di saperlo.
</p>

<p>
Ripartirono con una velocità di quindici miglia all’ora,
volendo riposarsi al di là del 89° di latitudine, ma furono
ben presto costretti a rallentarla. Il grande banco tendeva
a cambiare: non era più liscio come prima, ma interrotto
da solchi e da ondulazioni assai marcate, da
crepacci profondi entro i quali si vedeva gorgogliare
un’acqua verde-cupa od azzurro-cupa, somigliante a
quella degli oceani, e qua e là si rizzavano degli ice-bergs,
delle piramidi bizzarre, delle colonne, delle cupole
strane che scintillavano sotto i raggi del sole.
</p>

<p>
Anche le vibrazioni del ghiaccio crescevano di momento
<span class="pagenum" id="Page_201">[201]</span>
in momento che la temperatura si abbassava, in
causa del tramonto. Si udivano degli scricchiolii prolungati,
dei fremiti sonori, delle lontane detonazioni e
si producevano delle fessure che i velocipedisti evitavano
con grande difficoltà, avvenendo improvvisamente.
</p>

<p>
— Coraggio, amici, diceva Wilkye. Stiamo per superare
le ultime barriere del polo.
</p>

<p>
I due velocipedisti, quantunque fossero impressionati
da quei continui rombi, lo seguivano sempre, evitando
le spaccature e raddoppiando di lena, quando si presentava
dinanzi a loro uno spazio piano e senza ostacoli.
</p>

<p>
D’improvviso il grande banco sussultò fino agli estremi
limiti dell’orizzonte e così fortemente, che per poco i tre
velocipedisti non caddero di sella. Dopo quella prima
scossa che annunciava l’approssimarsi delle tremende
pressioni, cominciarono i muggiti, gli scricchiolii, le detonazioni,
poi i ghiacci ripresero a sollevarsi ed a spaccarsi,
vomitando sul banco immensi getti d’acqua.
</p>

<p>
Gli <i>ice-bergs</i>, le piramidi, le colonne, le cupole oscillavano
come se le loro basi fossero furiosamente scrollate
da una banda di Titani; s’alzavano bruscamente,
s’abbassavano, poi crollavano con sordo fragore, sfondando,
col loro enorme peso, il banco, il quale s’apriva
dovunque.
</p>

<p>
I tre esploratori, impotenti a proseguire la corsa su
quella superficie in convulsione, si erano arrestati, e
pallidi, malgrado il loro coraggio, gettavano sguardi
atterriti su quei ghiacci che parevano pronti ad inghiottirli
nei profondi baratri del mare australe.
</p>

<p>
La morte stava a loro dinanzi, di dietro, a destra ed
a sinistra e nulla potevano fare, nulla tentare per sfuggirla.
Essi si chiedevano angosciosamente se eran proprio
destinati a perire nel momento che stavano per trionfare,
<span class="pagenum" id="Page_202">[202]</span>
nel momento in cui, dopo tante peripezie coraggiosamente
affrontate, stavano per piantare il vessillo americano su
quel punto situato ai confini del mondo australe che tanti
audaci, ma meno fortunati esploratori, avevano tentato
per quattro secoli, ma senza riuscirvi, di raggiungerlo.
</p>

<p>
La tremenda convulsione del campo di ghiaccio durò
due ore, lunghe come due secoli per gli esploratori che
avevano veduto spaccarsi il ghiaccio fin sotto ai loro
piedi; poi le oscillazioni si calmarono, i muggiti e le
detonazioni cessarono ed i crepacci si rinchiusero. Il
nuovo ghiaccio si era fatto posto, ma quel campo non
era più liscio come prima; era coperto di picchi aguzzi,
di piramidi, di ondulazioni, di punte, di massi enormi.
</p>

<p>
— Mi sembra un sogno di essere ancora vivo, disse
Blunt, che era ancora pallido. Mai ho veduto la morte
così vicina, signor Wilkye.
</p>

<p>
— Affrettiamoci a raggiungere il polo, disse Peruschi.
Io ne ho abbastanza di questi luoghi e sospiro il momento
di ritornare al continente.
</p>

<p>
— Sì, signor Wilkye, disse Blunt. Approfittiamo di
questa calma per raggiungere il polo; io non dormirò
di certo su questo banco.
</p>

<p>
— Ma sono quindici ore che non riposate, Blunt, disse
Wilkye.
</p>

<p>
— Mi sento forte, rispose il velocipedista. Preferisco
correre tutta la notte piuttosto che riposarmi qui. Quanto
distiamo dal polo?
</p>

<p>
— Forse centoventi miglia; resisterete tanto?
</p>

<p>
— Sì, risposero i due velocipedisti.
</p>

<p>
— Allora ripartiamo: domani mattina noi avremo scoperto
il polo.
</p>

<p>
— Avanti, signore!
</p>

<p>
Risalirono sulle biciclette e ripresero la corsa attraverso
<span class="pagenum" id="Page_203">[203]</span>
al campo di ghiaccio che continuava a fremere ed a
crepitare, ma ben presto furono costretti a rallentarla e
ad avanzarsi con estrema prudenza. I crepacci si moltiplicavano
dinanzi a loro, obbligandoli di frequente a
fare dei giri lunghissimi; gli ice-bergs che si rizzavano
in forma di grandi massi, sbarravano ad ogni istante la
via, costringendoli a fermarsi per trovare dei passaggi;
le sporgenze crescevano ad ogni istante minacciando di
guastare le gomme delle biciclette, pure si sforzavano a
tirare innanzi e nessuno parlava di fermarsi. La speranza
di giungere ben presto al polo, infondeva in tutti una
energia straordinaria e faceva dimenticare ogni fatica.
</p>

<p>
A mezzanotte un altro grado era stato superato: sole
sessanta miglia li dividevano dal polo. La croce del Sud
ormai brillava quasi sopra le loro teste.
</p>

<p>
S’arrestarono qualche ora per sorseggiare una tazza di
thè bollente, essendo il freddo aumentato, poi ripresero
la corsa in mezzo ad una moltitudine di blocchi di
ghiaccio, che si addossavano gli uni agli altri.
</p>

<p>
Alle tre del mattino, nel mentre che il sole appariva
all’orizzonte, Peruschi, che precedeva i compagni di due
o trecento passi, segnalò un’alta montagna che si ergeva
verso il sud e poco dopo una superficie azzurro-cupa,
che pareva acqua.
</p>

<p>
— Che il mare libero si estenda veramente attorno ai
poli? si chiese Wilkye. Che la supposizione degli scienziati
e dei naviganti artici ed antartici sia una realtà?
Ah! ora comprendo perchè gli stormi d’uccelli filavano
verso il sud!... Animo, amici, il polo è a poche miglia
da noi!...
</p>

<p>
Non era necessario incoraggiare i due velocipedisti, i
quali in preda ad un entusiasmo che di minuto in minuto
diventava più vivo, precipitavano la corsa, girando
<span class="pagenum" id="Page_204">[204]</span>
attorno alle montagne di ghiaccio, ai crepacci, agli ostacoli
d’ogni specie, senza rallentare.
</p>

<p>
— Animo, animo, che il polo ci è vicino! ripetevano.
</p>

<p>
Gli ostacoli però si moltiplicavano dinanzi a quel libero
mare che scintillava verso il sud e dinanzi a quella
montagna che prendeva proporzioni gigantesche. I passaggi
diventavano sempre più radi fra gli ice-bergs i quali
oramai pareva che chiudessero l’orizzonte meridionale e
gli esploratori perdevano un tempo prezioso.
</p>

<p>
Alle otto antimeridiane, affranti dalla fatica e dall’insonnia,
furono costretti a fermarsi nuovamente per riprendere
lena. Ma ormai il mare libero era vicino e la
grande montagna che si rizzava nel mezzo, era interamente
visibile.
</p>

<p>
Alle 10, facendo un ultimo sforzo, intrapresero la scalata
degli <i>ice-bergs</i> spingendo innanzi a loro le biciclette,
e alle 11,50 giungevano, quasi improvvisamente, sull’orlo
dell’immenso campo di ghiaccio, a pochi passi dal mare.
</p>

<p>
Un <i>urrah</i> fragoroso echeggiò sulle sponde di quel
bacino, che mai, prima di allora, erano state calpestate
da piede umano.
</p>

<p>
Wilkye estrasse il sestante, aspettò il mezzodì e fece
rapidamente il calcolo.
</p>

<p>
— Amici miei, diss’egli con voce estremamente commossa
e levandosi il berretto, noi siamo al polo australe!...
Spiegate la bandiera dell’Unione Americana!...
</p>

<p>
Poi inoltrandosi verso quel mare, con voce solenne
disse:
</p>

<p>
— Prendo possesso, in nome della mia patria, di questa
regione. Forse nessun essere umano mai verrà a premere
il suo piede su queste terre od alcuna nave a solcare
le onde di questo mare, ma comunque sia, il polo australe
ci appartiene.
</p>

<p>
<span class="pagenum" id="Page_205">[205]</span>
</p>

<figure><a id="fill-205"></a>
  <img src="images/ill-205.jpg" alt="&nbsp;">
<figcaption>Prendo possesso, in nome della mia patria, di questa regione (pag. 204).</figcaption>
</figure>

<p>
<span class="pagenum" id="Page_206">[206]</span>
</p>

<p>
Blunt aveva estratta una piccola bandiera e Peruschi
aveva rapidamente unita un’asta avvitando dei cannelli
di alluminio, che portava nel suo sacco da viaggio.
</p>

<p>
Wilkye spiegò il vessillo e lo piantò sulla sponda
salutandolo con un triplice e fragoroso <i>urrah</i>!
</p>

<p>
Il polo australe era stato finalmente vinto!...
</p>

<div class="chapter">
<h2 id="cap22">CAPITOLO XXII.
<span class="smaller">Il polo Antartico.</span></h2>
</div>

<p>
L’audacia, la perseveranza, l’intelligenza del capo della
spedizione, avevano adunque trionfato! L’ardito tentativo
di raggiungere l’estremo limite del mondo australe,
passando coi velocipedi attraverso a quel continente, era
pienamente riuscito, mentre erano fallite le spedizioni
precedenti dei Weddell, dei Foster, dei Biscoë, dei Dumont
d’Urville, dei Wilkes, dei Balleny e dei Ross, che
avevano cercato di superarlo colle loro navi.
</p>

<p>
Ormai il polo sud non era più un punto misterioso,
impenetrabile, per la spedizione americana. Quella regione,
tanto avidamente cercata e discussa dai navigatori
e dagli scienziati, si estendeva dinanzi agli occhi
dei tre arditi velocipedisti.
</p>

<p>
Passato il primo slancio d’entusiasmo, si erano spinti
fino al margine del grande campo di ghiaccio e guardavano
avidamente quella regione sconosciuta, che forse
non dovevano più mai rivedere, quasi volessero imprimersela
in mente in modo che non potesse più a loro
sfuggire.
</p>

<p>
Quel mare, che era perfettamente libero, pareva che
<span class="pagenum" id="Page_207">[207]</span>
dovesse avere una grande estensione, poichè le sue
sponde, formate da grandi banchi di ghiaccio, si perdevano
verso l’est e l’ovest e non potevansi scorgere quelle
opposte. In mezzo, un’alta montagna, che sembrava inaccessibile,
essendo tagliata quasi a picco, lanciava la sua
vetta a oltre quattromila piedi. I ghiacci e le nevi la
rivestivano, ma qua e là mostrava degli spazii aperti,
delle rocce rossastre che sembravano di natura vulcanica.
</p>

<p>
Su quel mare, un numero infinito di pinguini, di diomedee
fuliginose, di <i>Micropterus cinereus</i>, di <i>Megalestris
anctartici</i> nuotavano o svolazzavano, mentre sulle sponde
dei banchi si vedevano centinaia di foche che si scaldavano
ai tiepidi raggi del sole, ed in lontananza alcuni
orsi simili a quello che aveva assalito Peruschi. Tutti
quegli uccelli non parevano affatto spaventati dalla
comparsa degli esploratori. I pinguini venivano a giuocherellare
vicino ad essi, guardandoli con curiosità ed i
volatili volteggiavano in grandi stormi sopra di loro
salutandoli con gioconde grida e si posavano a pochi
passi senza manifestare il menomo timore. Anche le foche
li guardavano placidamente e rimanevano sdraiate ai
loro posti.
</p>

<p>
— Quanta famigliarità in questi animali! esclamò
Blunt. Senza dubbio non hanno mai veduto uomini,
ed ignorano le armi da fuoco.
</p>

<p>
— Siamo i primi a giunger qui, disse Wilkye. Ah! amici
miei, quanto sono contento di questa scoperta, che gli
storici ed i geografi tramanderanno ai posteri. Ormai il
polo australe non è più una incognita!
</p>

<p>
— Ma questo mare, non permetterà a Linderman di
giungervi?
</p>

<p>
— No, disse Wilkye. Questo è un mare interno racchiuso
nel cuore del continente, io ne sono certo. Nessuna
<span class="pagenum" id="Page_208">[208]</span>
nave, a meno che non sia fornita di ali o di ruote,
mai vi giungerà.
</p>

<p>
— Quale colpo per l’inglese, quando apprenderà che
noi siamo giunti!...
</p>

<p>
— Se lo ritroveremo! Io temo assai per lui.
</p>

<p>
— E cosa, signor Wilkye?
</p>

<p>
— Io non lo so, ma ho dei sinistri presentimenti e
sarà prudenza affrettare il nostro ritorno, amici miei.
</p>

<p>
— Non ci arresteremo qui, fra tanta abbondanza?
</p>

<p>
— Un ritardo di pochi giorni può esserci fatale, Peruschi.
L’estate è assai avanzata, l’inverno non è lontano
e la via è lunga per ritornare alla costa. È necessario
affrettare la nostra partenza, poichè sono impaziente
di rivedere Bisby ed i marinai. Per giungere qui abbiamo
impiegato un tempo molto superiore alle nostre
previsioni e più ne impiegheremo nel ritorno, ora che
la macchina è inservibile..... Anch’io, amici, desidererei
arrestarmi qui parecchie settimane per fare numerose
osservazioni e sciogliere tanti quesiti polari che la
scienza attende dagli esploratori, ma un lungo soggiorno
sarebbe forse la nostra perdita.
</p>

<p>
— Ci permetterete prima di fare un banchetto al polo
australe, disse Peruschi. Vi è tanta selvaggina qui, che
mi spiacerebbe di non approfittarne.
</p>

<p>
— Vi accordo ventiquattro ore di riposo. Intanto ch’io
faccio uno schizzo di questa regione che noi mai più
rivedremo, voi andate a cacciare.
</p>

<p>
— Non impiegheremo troppo tempo; qui basta aprire
le mani per torcere il collo ai volatili. Andiamo, Blunt.
</p>

<p>
Mentre Wilkye faceva un disegno di quelle coste, di
quel mare e di quell’alta montagna, i due velocipedisti
si slanciavano attraverso al banco prendendo a schioppettate
le pacifiche foche ed i volatili.
</p>

<p>
<span class="pagenum" id="Page_209">[209]</span>
</p>

<p>
Mezz’ora dopo ritornavano portando con loro i fegati
di tre foche e una mezza dozzina di oche la cui carne,
quantunque nera, è stimata. La piccola lampada fu accesa
e misero ad arrostire i fegati. Vi aggiunsero una
zuppa d’oca, sacrificando gli ultimi biscotti che ancora
possedevano e sturarono l’ultima bottiglia di wisky che
avevano religiosamente conservata per vuotarla al polo.
</p>

<p>
Quel pasto, improvvisato all’estremo limite dell’emisfero
australe, sulla sponda di quel mare perduto fra
quelle deserte regioni, fu quanto mai allegro. I tre esploratori
brindarono parecchie volte alla patria lontana,
agli amici che forse li ritenevano seppelliti sotto i banchi
di ghiaccio, ed al polo.
</p>

<p>
— Quanti scienziati e quanti arditi esploratori, ci invidierebbero
questo pranzo fatto qui, disse Peruschi.
</p>

<p>
— Ed anche quanti touristes, disse Wilkye. Noi, amici
miei, ci troviamo in una posizione così bizzarra, che
soddisferebbe qualunque persona. Non vi sembra infatti
strano di aver pranzato in compagnia, mentre dovremmo
essere separati da una grande distanza, da parecchie
ore di rapidissima marcia?
</p>

<p>
— E perchè, signore? chiese Peruschi.
</p>

<p>
— Perchè noi ci troviamo seduti sopra un differente
meridiano. Qui i migliori orologi sarebbero inutili, poichè
indicherebbero tutti un’ora diversa, facendo tutti i meridiani
capo ai poli. Mentre il mio cronometro segna le
2 pomeridiane, per voi, Blunt, sono le 3, per Peruschi
le 4 ecc.
</p>

<p>
— Infatti avete ragione, signore, disse Blunt.
</p>

<p>
— Un’altra bizzarrìa: noi abbiamo pranzato in un
punto del mondo che non ha nè il nord, nè l’est, nè
l’ovest ma solamente il sud. Sapreste voi indicarmi i
punti cardinali da qui?
</p>

<p>
<span class="pagenum" id="Page_210">[210]</span>
</p>

<p>
— No, signore, disse Peruschi. Qui non vi è che il sud.
La cosa è assai curiosa, ma vera.
</p>

<p>
— Ditemi, sono stati molti gli esploratori che hanno
tentato di scoprire questo polo Australe? chiese Blunt.
</p>

<p>
— Parecchi, ma nessuno ha sorpassato il 78° 9′ 90″ di
latitudine. L’olandese Gheritk, nel 1600 viene spinto
verso il sud dalle tempeste e dalle correnti, e pel primo
scopre le New-Shetland, annunciando al mondo l’esistenza
di terre al di là del 64° di latitudine.
</p>

<p>
Nel 1772 il luogotenente Kerguelen, della marina francese,
parte per le regioni australi e scopre l’isola che
porta il suo nome. Credendo di aver approdato sul continente
polare, rinnova il tentativo nel 1773, ma i ghiacci
lo obbligarono a ritornare.
</p>

<p>
Il 7 gennaio 1773, il famoso navigatore Cook, seguendo
il 38° meridiano, giunge a 67° 30′ di latitudine e l’anno
seguente a 71° 15′, ma lo scorbuto scoppiato fra i suoi
equipaggi e le montagne di ghiaccio, lo costringono ad
interrompere il tentativo. In quell’istesso anno Resneret
sbarcava a Kerguelen e ne prendeva possesso in nome
del re di Francia.
</p>

<p>
L’affermazione di Cook, che in quelle regioni si estendeva
un grande continente, diede un novello impulso
alle esplorazioni antartiche.
</p>

<p>
Abramo Bristol, nel 1806 si mette in mare, scopre le
isole Aukland, vasto arcipelago che ha buoni porti, ma
freddissimo e arido. Nel 1810 Federico Hazlebourg si
slancia sulle tracce di Bristol e scopre l’isola Campbell,
situata al sud delle Aukland.
</p>

<p>
Nel 1819 il russo Billinghausen si spinge fino al 70°
di latitudine e scopre due isole che chiamò Alessandro I
e Pietro I. Nel 1820 l’inglese Bransfield è arrestato dai
ghiacci al 65° di latitudine.
</p>

<p>
<span class="pagenum" id="Page_211">[211]</span>
</p>

<p>
Nel 1820 il nostro compatriota Morrell giunge a 70° 14′
di latitudine asserendo di aver scoperto il mare libero,
ma pochi vi prestarono fede e con ragione, esistendo qui
un continente impenetrabile alle navi.
</p>

<p>
Nel 1822 Palmer, cacciatore di foche, scopre la costa che
porta il suo nome, e nel 1825 Powell, scopre le Orcadi
Australi, ma i ghiacci lo arrestano al 62° di latitudine.
Nello stesso anno un altro pescatore di foche, l’inglese
Wedell visita le Orcadi, le Nuove Shetland, la Terra di
Sandwik già conosciuta da Cook, si avanza fra i ghiacci
fino al 74° 15′ di latitudine e il 34° 71′ di longitudine.
L’inverno lo costringe al ritorno, dopo d’aver scoperto
due altre isole, quelle di Denin e di Marsereen, ma queste
non vennero più ritrovate e si crede che abbia scambiato
delle enormi montagne di ghiaccio per delle isole.
</p>

<p>
L’inglese Foster nel 1829, dopo aver scoperto l’isola
Decéption, prende possesso delle terre australi a 63° 21′
di latitudine e 66° 27′ di longitudine.
</p>

<p>
Biscoë, col brik Tuba, nel gennaio 1831 scopre le terre
d’Enderby fra il 60° e 70° di latitudine, vede l’isola Adelaide,
e nel 1833 giunge su di una costa che chiama
Terra di Graham.
</p>

<p>
L’inglese Balleny salpa per le regioni australi nel 1839,
scopre le cinque isole che portano il suo nome, segue i
ghiacci galleggianti, scopre la Terra Sabrina e avanzandosi
più oltre si trova chiusa la via da monti che
egli credeva di ghiaccio e che invece più tardi, Dumont
d’Urville, riconobbe per monti del continente polare situati
sulla costa Clarie.
</p>

<p>
Contemporaneamente l’inglese Wilkes ed il francese
Dumont d’Urville tentarono pure di giungere sul continente
australe.
</p>

<p>
Quest’ultimo poi che era partito nel 1838 colle corvette
<span class="pagenum" id="Page_212">[212]</span>
<i>Zélée</i> e l’<i>Astrolabe</i>, volendo cercare il mare libero
scoperto da Wedell, si era trovato invece dinanzi ad
un enorme bastione di ghiaccio. Costeggiandolo raggiunge
le Orcadi che erano cinte da immense montagne
di ghiaccio, poi piega al sud correndo il pericolo,
per tre giorni interi, di far schiacciare le sue navi dagli
<i>ice-bergs</i>, poi scopre una costa che chiamò Terra Luigi
Filippo e Jonville e parecchie isole.
</p>

<p>
Essendosi ammalata la ciurma, ritorna verso il nord,
ma l’anno seguente rinnova il tentativo in un punto
diametralmente opposto, scopre una costa ed i suoi ufficiali,
con una scialuppa sbarcano superando le barriere
di ghiaccio e spiegano la bandiera. Quella terra era
l’Adelia.
</p>

<p>
Costretto a navigare verso il nord, al 130° meridiano
vede un’altra costa che chiamò Terra Clarie, ma non
potè approdare, anzi i suoi ufficiali ritenevano che fosse
invece un enorme campo di ghiaccio.
</p>

<p>
Intanto Wilkes che era partito dall’Australia con un
rapidissimo viaggio, era giunto al 61° di latitudine, poi
al 64°, e sbarcava sulla Terra Clarie, confermandone
l’esistenza.
</p>

<p>
Essendosi guastata una delle sue navi, la rimandava
in Australia e col <i>Porpoise</i> ed il <i>Vincennes</i> continuava
l’esplorazione. Al 147° di longitudine trovava un mare
sgombro dai ghiacci; si avanza fino al 67° fra due terre
che parevano formassero un profondo golfo e giunge
sulla Terra Adelia.
</p>

<p>
Assalito da tremende burrasche di neve, ripara in un
canale, poi scopre il capo Caer della Terra Clarie, indi
si mette in cerca della Terra d’Enderby, ma la stagione
era ormai troppo avanzata e dovette ritornare.
</p>

<p>
Ed eccoci a Giacomo Clark Ross, che fu l’ultimo degli
<span class="pagenum" id="Page_213">[213]</span>
esploratori del polo australe, ma anche il più fortunato,
poichè si avanzò verso il polo più di tutti.
</p>

<p>
— Senza scoprirlo però, disse Peruschi, che ascoltava
attentamente.
</p>

<p>
— Senza scoprirlo, rispose Wilkye, tuttavia giunse a
sole seicento miglia, a ben breve distanza, come vedete.
</p>

<p>
Questo valente navigatore, che più tardi doveva distinguersi
anche al polo settentrionale, era partito dalla
Terra di Van Diemen, colle navi <i>Erebus</i> e <i>Terror</i>, dopo
d’aver ottenuta una carta delle regioni australi da Wilkes.
L’11 febbraio 1841 scopriva una costa montuosa che
chiamò Terra Vittoria, sbarcando su di una isoletta che
chiamò Possession.
</p>

<p>
Non trovando vestigia di vegetazione, scese al sud e
a 78° 7′ di latitudine e 168° 12′ di longitudine scopriva
l’isola Franklin, poi il vulcano Erebo, alto 4000 metri,
ed in piena attività, il vulcano Terror che era spento,
poi si vide arrestato da un’immensa barriera di ghiaccio,
mentre sperava di poter giungere all’80° di latitudine.
</p>

<p>
Cercò un luogo da svernare a 78° 4′ di latitudine per
visitare il polo magnetico da cui distava soli 90 chilometri,
ma fu costretto a tornare al nord. Cercò allora
una terra che Wilkes diceva aver veduta, ma non la
trovò in alcun luogo, e dopo cinque mesi ritornava a
Van Diemen.
</p>

<p>
Ripartito nel gennaio 1842, fu chiuso dai ghiacci galleggianti
per quattro settimane, poi essendosi liberato
durante una terribile tempesta, potè giungere a 78° 9′ 30″
di latitudine, che fu il punto più lontano toccato. Il 5
aprile ritornava al nord svernando alle Falkland, ma il
terzo anno seguendo il 55° di longitudine scopriva la
Terra di Jonville alla punta francese, poi una montagna
che chiamò Etna rassomigliando al vulcano siciliano, e
<span class="pagenum" id="Page_214">[214]</span>
constatò che la pretesa Terra Jonville, altro non era che
un’isola.
</p>

<p>
Più tardi scopriva l’isola del Pericolo, quella di Cookburn,
poi una costa notevole spingendosi fino al 71° 30′
di latitudine, quindi assalito dai ghiacci fu costretto a
fuggire e il 4 settembre gettava l’ancora nella baia di
Folkestone. — Ora, amici miei, vuotate l’ultimo bicchiere
e cercate di riposare, poichè domani partiremo
per la costa.
</p>

<div class="chapter">
<h2 id="cap23">CAPITOLO XXIII.
<span class="smaller">Il ritorno alla costa.</span></h2>
</div>

<p>
Un soggiorno prolungato in quella regione, così lontana
dal mondo abitato, poteva diventare fatale agli
arditi esploratori che dovevano percorrere millecinquecento
miglia attraverso ai campi di ghiaccio, prima di
poter trovare un soccorso.
</p>

<p>
Avevano impiegato già troppo tempo per giungere fin
là, e quantunque si trovassero in piena estate, la più
elementare prudenza consigliava di affrettare il ritorno
alla costa.
</p>

<p>
In quelle regioni, al 21 marzo il sole tramonta e una
orribile notte di sei mesi piomba sul continente australe,
e molto prima di quell’epoca cominciano le furiose
nevicate ed i grandi freddi. Cosa sarebbe accaduto
di loro, se quei ghiacci si coprivano di nevi,
rendendo a loro impossibile l’uso dei bicicletti? Avrebbero
potuto percorrere l’enorme distanza a piedi, e sfidare
quelle terribili congelazioni che incancreniscono il
naso o l’estremità delle gambe?
</p>

<p>
<span class="pagenum" id="Page_215">[215]</span>
</p>

<p>
Un altro motivo più imperioso li consigliava anche
di fuggire verso il nord. La tema di giungere alla costa
troppo tardi e di correre il pericolo di trovarsi abbandonati,
in pieno inverno, su quel continente. I loro compagni,
non vedendoli ritornare nel tempo stabilito, potevano
crederli morti, ed imbarcarsi nella scialuppa o
sulla <i>Stella Polare</i>, nel caso che questa fosse stata costretta
a retrocedere.
</p>

<p>
Per queste ragioni, l’indomani i tre esploratori affrettavano
i preparativi di partenza. Essendo quasi senza
viveri, abbatterono parecchi volatili e due foche per ricavare
l’olio necessario alla loro lampada, avendo ormai
ultimata la loro riserva di <i>alcool</i>, poi visitarono le biciclette
che trovarono in ottimo stato malgrado le pressioni
dei ghiacci, e ripiegarono le coperte e la tenda.
</p>

<p>
— Affrettiamoci, amici, disse Wilkye. Date un ultimo
sguardo a questa regione che forse nessun altro uomo
mai rivedrà, e poi partiamo.
</p>

<p>
— E la bandiera? chiese Peruschi.
</p>

<p>
— Rimanga qui a sventolare ai soffi del vento polare
a testimonianza della nostra venuta.
</p>

<p>
— Una parola, signore, disse Blunt. Propongo che
quella montagna che erge la sua vetta verso la croce
del sud, si chiami Wilkye.
</p>

<p>
— Grazie, amico, disse l’americano. Ed io propongo
che questo mare si chiami Peruschi, avendolo pel primo
scoperto, e questa distesa di ghiacci banco di Blunt.
</p>

<p>
— Grazie, signore, dissero i due velocipedisti, commossi.
<i>Urràh</i> pel monte Wilkye, <i>urràh</i> pel mare Peruschi
e <i>urràh</i> pel banco Blunt!!!
</p>

<p>
— Addio, polo australe, disse Wilkye, lanciando un
lungo sguardo su quelle regioni. Possano altri uomini
del pari fortunati, posare i loro piedi sui tuoi ghiacci
<span class="pagenum" id="Page_216">[216]</span>
immacolati, e rapirti i segreti che la scienza attende e
che io non posso svelare.
</p>

<p>
Balzarono sulle loro biciclette e s’allontanarono rapidamente
attraverso il banco, seguendo il 68° meridiano
che doveva condurli sulla terra di Graham, mentre la
bandiera stellata dell’Unione ondeggiava ai venti del
polo australe, sulle sponde del mar libero.
</p>

<p>
La giornata era splendida e la temperatura, caso davvero
strano per quelle regioni dei geli e delle nevi eterne,
rammentava quasi, per la sua mollezza, una delle giornate
primaverili dei climi temperati.
</p>

<p>
Il sole, che era già alto sull’orizzonte, faceva perdere
ai ghiacci il loro triste aspetto, e li faceva scintillare
come enormi massi di cristallo, incrostati di opali e di
smeraldi, e riflettere vagamente i colori dell’iride. Taluni
colpiti di traverso dai raggi, pareva che fiammeggiassero,
ed altri, perduti sui lontani margini del grande
campo, pareva che nuotassero in mezzo ad un mare porporino.
</p>

<p>
Torrentelli e cascatelle d’acqua cadevano zampillando
dagli <i>ice-bergs</i> che forse avevano sfidato lo sgelo per più
secoli, e per la pianura scorrevano, mormorando, dei rivoletti
che poi sparivano entro i crepacci con allegro
sussurrìo.
</p>

<p>
Anche gli uccelli pareva che festeggiassero quella
dolce ed insolita temperatura. Grandi stormi volteggiavano
sopra il campo, passavano rasente ai velocipedisti,
salutandoli colle loro rauche grida, e gareggiavano con
loro, quasi li invitassero a fuggire quelle inospitali regioni.
</p>

<p>
Perfino delle foche erano uscite dai crepacci aperti
nel ghiaccio ed erano venute a respirare quell’aria tiepida
ed a scaldarsi ai raggi del sole. I tre velocipedisti
<span class="pagenum" id="Page_217">[217]</span>
non si arrestarono tuttavia a contemplare quella scena,
che per loro era nuova. Curvi sui loro destrieri d’acciaio,
fuggivano verso le lontane sponde della Terra di Graham,
cercando di non rallentare. Una vaga inquietudine
li tormentava, ed una voce interna sussurrava a loro di
affrettare la ritirata, per non farsi sorprendere dai tremendi
geli dell’inverno polare.
</p>

<figure><a id="fill-217"></a>
  <img src="images/ill-217.jpg" alt="&nbsp;">
<figcaption>Perfino delle foche eran sorte dai crepacci del ghiaccio... (pag 216)</figcaption>
</figure>

<p>
Quell’inquietudine non era causata da soverchia prudenza.
Alla sera, tre ore prima che il sole tramontasse
e quando già avevano percorso sole centoventi miglia,
quella temperatura che poche ore innanzi era così mite,
bruscamente si abbassò. Parve che l’inverno piombasse
improvvisamente su quelle regioni: la calma scomparve,
<span class="pagenum" id="Page_218">[218]</span>
un vento rigido soffiava dal sud, ed il termometro da 5°
sopra zero, in mezz’ora discese a -14°!
</p>

<p>
— E siamo solamente ai 15 di gennaio, disse Blunt,
che aveva guardato il termometro appeso alla sella del
suo bicicletto. In queste regioni, l’estate dura ben poco,
signor Wilkye.
</p>

<p>
— Non si prolunga mai fino al 21 marzo, rispose il
capo della spedizione. Forse fra tre settimane possono
cadere le prime nevi e perciò dobbiamo affrettare la
marcia più che possiamo, e tentare di guadagnare due
gradi ogni giorno.
</p>

<p>
— Ce lo permetterà il ghiaccio? Mi sembra che cominci
a diventare assai ineguale.
</p>

<p>
— Speriamo in Dio, caro Blunt.
</p>

<p>
S’accamparono accendendo la lampada per riscaldare
un po’ l’interno della tenda, e dopo una magra cena cercarono
d’addormentarsi, ma il loro sonno fu di breve durata.
Quel freddo repentino aveva provocato le pressioni
e durante la notte il banco muggì e crepitò in modo
inquietante, costringendoli a vegliare parecchie ore.
</p>

<p>
All’indomani, alle sette, riprendevano la corsa, ma
come aveva preveduto Blunt, il banco non offriva più
una superficie liscia. Le pressioni e lo sgelo l’avevano
tutto sconvolto, rendendolo quasi impraticabile alle
biciclette.
</p>

<p>
Dovunque si rizzavano i soliti <i>ice-bergs</i> di gran mole,
piramidi, ammassi di ghiaccio, montagnole tagliate a
picco, punte aguzze che minacciavano di guastare le
gomme delle ruote e di tratto in tratto incontravano delle
larghe spaccature che si prolungavano per molte miglia,
costringendoli a triplicare la via.
</p>

<p>
Parecchie volte furono obbligati a scendere e ad avanzarsi
faticosamente a piedi per superare tutti quegli
<span class="pagenum" id="Page_219">[219]</span>
ostacoli, perdendo un tempo ormai diventato troppo
prezioso.
</p>

<p>
Ai 20 di gennaio, dopo una lunga serie di corse furiose
attorno ai crepacci, giungevano al primo <i>cairn</i>, là
dove l’orso li aveva assaliti. In cinque giorni non avevano
guadagnati che tre gradi, mentre avevano percorso
per lo meno quattrocento miglia.
</p>

<p>
Il <i>cairn</i> non era stato toccato e poterono provvedersi
di carne fresca, rimettendosi un po’ in forze, ma Wilkye
si vide costretto a concedere ai compagni un riposo di
ventiquattro ore.
</p>

<p>
Il 22 ripresero la lotta colle fenditure, cogli ice-bergs
che si moltiplicavano in modo inquietante. Si accanivano
per guadagnare rapidamente via, ma con poco successo
e con grande consumo di forze e di energia.
</p>

<p>
Per maggior disgrazia, tutte le notti le pressioni li
sorprendevano, impedendo loro di dormire e di riposarsi.
Il 27, le pressioni divennero così intense, che credettero
fosse suonata la loro ultima ora.
</p>

<p>
L’immenso campo fu in piena convulsione, e un crepaccio
si aperse fin presso la loro tenda, minacciando
di seppellirli negli abissi del mare australe.
</p>

<p>
Intanto il freddo aumentava. Dal sud soffiavano di frequente
dei venti impetuosi, i quali producevano dei rapidi
abbassamenti di temperatura. Due volte, durante
la notte del 30 gennaio, il termometro discese a -20°!
</p>

<p>
L’estate se ne andava in fretta e l’inverno s’avanzava
minaccioso, coi suoi uragani di neve, i suoi geli
tremendi ed i suoi cupi nebbioni.
</p>

<p>
Ormai il sole perdeva rapidamente le sue forze e diventava
sempre più pallido e più tardo: tramontava
alle 10 di sera e non s’alzava che alle due del mattino,
e tutti i giorni prolungava la sua assenza.
</p>

<p>
<span class="pagenum" id="Page_220">[220]</span>
</p>

<p>
Il 3 febbraio, completamente sfiniti ed affamati, avendo
ormai esaurite le loro provviste, giungevano al secondo
<i>cairn</i>, presso a cui, assai rovinata dalle pressioni, s’irrugginiva
la loro macchina. Ah! se avessero avuto almeno
del grasso di foca per rimetterla in movimento e
lanciarsi verso la costa!... Ma no, le foche erano scomparse,
la provvista di petrolio era esaurita e nel <i>cairn</i>
non possedevano che pochi litri di alcool che dovevano
consumare, se volevano cucinare le loro vivande e riscaldare
la loro tenda durante i freddi della notte.
</p>

<p>
— Fermiamoci qui un paio di giorni, amici, disse Wilkye.
Siamo esausti.
</p>

<p>
— Non ne posso più, signore, disse Blunt. La fatica,
l’insonnia e la fame mi hanno sfinito.
</p>

<p>
— Ed io mi reggo in piedi per un miracolo d’equilibrio,
disse Peruschi. Quanta via dovremo ancora percorrere,
signor Wilkye?
</p>

<p>
— Circa mille miglia.
</p>

<p>
— È lunga assai, signore! Quei crepacci ci han fatto
perdere un tempo prezioso e triplicare la marcia.
</p>

<p>
— Speriamo che sul continente il ghiaccio sia migliore
e ci permetta di procedere più rapidamente. Io non so,
ma mi assalgono delle sinistre inquietudini, amici miei,
e penso sempre a Bisby ed ai marinai che abbiamo lasciati
alla costa.
</p>

<p>
— Cosa temete? chiese Blunt. Forse che ci abbiano
abbandonati?
</p>

<p>
— Non lo so, ma sono inquieto e vorrei essere ormai
giunto alla costa.
</p>

<p>
— Bisby non ci abbandonerà, signore.
</p>

<p>
— Lui no, ma gli altri? È già trascorso anche il
tempo stabilito, e non so quanto impiegheremo a raggiungere
quel punto... Questo deserto di ghiaccio, che
<span class="pagenum" id="Page_221">[221]</span>
prima affrontavo sorridendo, ora mi fa paura, e mi
pare che mediti non so quale tradimento. Orsù, non scoraggiamoci
e rizziamo la tenda.
</p>

<p>
S’accamparono, e demolito il <i>cairn</i> che era rimasto intatto
come l’altro, estrassero le loro ultime ricchezze le
quali consistevano in quindici chilogrammi di biscotto,
in sei scatole di thè, un po’ di zucchero, dieci chilogrammi
di <i>pemmican</i>, in due libbre di cioccolato ed in
otto litri di alcool.
</p>

<p>
Mettendosi a razione ed economizzando più che era
possibile, potevano tirare innanzi una ventina di giorni.
Sarebbe stato bastante, quel tempo, per raggiungere la
costa che si trovava lontana oltre mille miglia? Se non
incontravano tanti ostacoli, potevano sperarlo, poichè
malgrado il freddo aumentasse sempre, si sentivano
capaci di percorrere dalle ottanta alle cento miglia al
giorno.
</p>

<p>
Durante quei due giorni dedicati al riposo, nulla accadde
di straordinario. Il grande banco non si mosse,
sicchè poterono dormire tranquillamente e ricuperare le
forze delle quali avevano tanto bisogno.
</p>

<p>
La mattina del 6 febbraio, ripartiti i viveri, riprendevano
la corsa attraverso ai ghiacci, ma fra mille ostacoli
che li costringevano a frequenti fermate per superare
a piedi delle vere montagne di ghiaccio ed a fare
giri immensi per evitare le spaccature che si moltiplicavano
dinanzi a loro.
</p>

<p>
La notte del 7, poco dopo che il sole era scomparso,
una luce biancastra, ma intensa, apparve improvvisamente
verso il sud-ovest, illuminando l’immenso campo
di ghiaccio e facendo scintillare vivamente gli <i>ice-bergs</i>,
le piramidi, le cupole e le colonne che si rizzavano in
tutte le direzioni.
</p>

<p>
<span class="pagenum" id="Page_222">[222]</span>
</p>

<p>
Poco dopo un grand’arco irregolare, di circa 30° d’elevazione,
appariva subitamente, lanciando verso il cielo
dei raggi immensi che subivano strane e rapide contrazioni,
ma di una tinta pallida, quasi incolore.
</p>

<p>
Era un’aurora australe. Le aurore del polo Sud non
hanno lo splendore di quelle del Nord, così ricche di
tinte rosse, verdi, azzurre, e non hanno nè l’intensità, nè
la durata di quelle.
</p>

<p>
Sembrano baleni, poichè appariscono e scompariscono
con grande rapidità. Quali sono le cause che le producono
e perchè non sono eguali, mentre sorgono là dove
il freddo è ugualmente intenso? La scienza si è finora
trovata impotente a svelare i misteri di quei fenomeni e
si è limitata a supporre che derivino da un grande accumulamento
di elettricità, supposizione forse giusta,
considerato che in quelle alte latitudini gli uragani sono
radi e che la siccità dell’aria è estrema.
</p>

<p>
Il 9, dopo una corsa penosissima attraverso il campo
di ghiaccio, gli esploratori si trovavano improvvisamente
dinanzi ad un braccio di mare largo parecchie miglia
e coperto di ghiacci galleggianti. La via era tagliata e
si vedevano nell’impossibilità di proseguire.
</p>

<p>
Quella vista li atterrì. Dove si trovavano ora? Cosa
era avvenuto? Perchè quel grande campo non era più
unito al continente?
</p>

<p>
— Che il banco si sia spezzato? chiese Blunt a Wilkye,
che lanciava sguardi disperati su quel braccio di
mare.
</p>

<p>
— Non lo so, rispose questi, con voce sorda.
</p>

<p>
— Abbiamo sempre seguito l’istesso meridiano?
</p>

<p>
— Sì; approssimativamente sempre il 66°.
</p>

<p>
— Dunque dovremmo, colla via che abbiamo percorsa,
trovarci presso il continente.
</p>

<p>
<span class="pagenum" id="Page_223">[223]</span>
</p>

<p>
— Ma dov’è questo continente? Lo vedete voi?
</p>

<p>
— Non vedo che ghiacci galleggianti, disse Peruschi.
</p>

<p>
— È mezzogiorno, disse Wilkye, dopo alcuni istanti
di silenzio. Datemi il sestante che faccia il punto.
</p>

<figure><a id="fill-223"></a>
  <img src="images/ill-223.jpg" alt="&nbsp;">
<figcaption>Fece rapidamente le osservazioni ed il calcolo...</figcaption>
</figure>

<p>
Fece rapidamente le osservazioni ed il calcolo per ottenere
l’esatta longitudine e latitudine. Quand’ebbe finito,
un grido disperato gli uscì dalle labbra.
</p>

<p>
— Cosa avete, signore? chiesero i due velocipedisti.
</p>

<p>
<span class="pagenum" id="Page_224">[224]</span>
</p>

<p>
— Ho, amici miei — rispose Wilkye con voce rotta — che
non ci troviamo più sul 66° meridiano e che invece
di avanzare, siamo indietreggiati all’82° di latitudine.
</p>

<p>
— È impossibile signore, disse Peruschi. Tenendo conto
della via percorsa, dovremmo trovarci al 78° di latitudine.
</p>

<p>
— No, rispose Wilkye. Il grande campo di ghiaccio
s’è staccato dal continente ed è disceso verso il sud; noi
ci troviamo a 82° 20′ di latitudine ed a 72° 12′ di longitudine,
ossia di fronte alla Terra Alessandra.
</p>

<p>
— Dunque i nostri sforzi sono andati perduti?
</p>

<p>
— Sì, Blunt, poichè noi ci troviamo ora a circa 1400
miglia dallo stretto di Bismark.
</p>

<p>
— Maledizione!... Ed ora?
</p>

<p>
Wilkye non rispose: si era lasciato cadere su di un
masso di ghiaccio col capo fra le mani, in preda ad una
cupa disperazione.
</p>

<div class="chapter">
<p>
<span class="pagenum" id="Page_225">[225]</span>
</p>

<h2 id="cap24">CAPITOLO XXIV.
<span class="smaller">I primi freddi invernali.</span></h2>
</div>

<p>
La situazione dei tre esploratori, che venti giorni
prima era così rosea, si aggravava, e quanto!... Le loro
furiose corse dopo la partenza dal polo australe, in
causa dello spostamento impreveduto che aveva subìto
quell’immenso campo di ghiaccio, erano state senza risultato,
poichè la distanza che li separava dalla costa era
poco o nulla diminuita!
</p>

<p>
Quale doveva essere la loro sorte, perduti come erano
in mezzo ai ghiacci polari, lontani da ogni soccorso,
quasi stremati di forze, a corto di viveri e coll’inverno
che stava per sorprenderli? Erano condannati a perire
laggiù, ai confini del mondo australe, di fame e di
freddo, e di seppellire con loro la grande scoperta?...
</p>

<p>
Era bensì vero che la marcia retrograda del grande
campo non doveva durare molto, poichè quel mare interno
non doveva avere una vasta estensione, e non
avrebbe indugiato ad addossarsi contro qualche costa
del continente, ma poteva far perdere a loro parecchi
giorni ed il tempo era ormai divenuto troppo prezioso.
</p>

<p>
Il sole già diventava sempre più scialbo e prolungava
ogni giorno più le sue assenze; la temperatura diventava
più cruda; lo sgocciolamento dei ghiacci era cessato
da parecchio tempo e già al nord erano comparse
le prime nebbie, annuncianti l’inverno polare. Cosa sarebbe
accaduto di quei disgraziati, se durante il viaggio
<span class="pagenum" id="Page_226">[226]</span>
li sorprendevano quelle tremende bufere di neve, che
fanno scendere il termometro a 45° od a 50°!
</p>

<p>
Un fosco avvenire si preparava per quei valorosi; pure,
passato il primo scoramento, l’energia ritornò a quegli
uomini, che primi fra tanti arditi esploratori, avevano
raggiunto il polo australe.
</p>

<p>
— Non disperiamo e confidiamo in Dio, disse Wilkye
rivolgendosi verso i compagni. Lotteremo fino all’estremo
delle nostre forze ed accetteremo, senza impallidire, la
tremenda battaglia che sta per darci l’inverno polare.
</p>

<p>
— Siamo pronti alla lotta, risposero i due velocipedisti.
Ordinate, signor Wilkye, cosa dobbiamo fare?
</p>

<p>
— Ascoltatemi, amici, diss’egli. La marcia di questo
banco attraverso al mare polare non deve durare molto;
fra poco il ghiaccione si riunirà al continente e noi potremo
lasciarlo.
</p>

<p>
— Dove ci trascina? chiese Peruschi.
</p>

<p>
— Verso la Terra Alessandra, se non erro, rispose
Wilkye.
</p>

<p>
— Allora abbiamo la probabilità d’incontrare la spedizione
inglese di Linderman, disse Blunt.
</p>

<p>
— È probabile, amico, se la <i>Stella Polare</i> non è stata
costretta a indietreggiare o non è stata stritolata dai
ghiacci con tutto l’equipaggio che la montava.
</p>

<p>
— Ed intanto ci lascieremo trasportare dal banco, in
attesa che si ricongiunga al continente? chiese Peruschi.
</p>

<p>
— No, il tempo è troppo prezioso per attendere gli
eventi. Costeggeremo il banco e forse più al sud troveremo
un passaggio o qualche altro banco che ci permetta
di raggiungere il continente.
</p>

<p>
— Allora partiamo, signore. I margini di questo banco
mi pare che siano privi d’ostacoli e che si prestino per una
rapida corsa.
</p>

<p>
<span class="pagenum" id="Page_227">[227]</span>
</p>

<p>
— Andiamo adunque, e che Iddio serbi le nostre forze
per quest’ultima impresa.
</p>

<p>
Allestirono in fretta la colazione consistente in una
zuppa di <i>pemmican</i> e in una tazza di thè bollente, poi
si rimisero in viaggio costeggiando il mare che era sempre
coperto d’immensi ghiacci galleggianti.
</p>

<p>
Quel canale, poichè tale doveva essere, era irregolare
e tendeva a piegare verso il sud-est. Doveva però avere
una grande larghezza, poichè nè Wilkye nè i suoi compagni
riuscivano a scorgere le coste del continente. Colossali
<i>ice-bergs</i>, tagliati a picco e privi di tutte quelle
innumerevoli sporgenze che si riscontrano in quelli che
galleggiano nei mari Artici, e grandi banchi, <i>streams</i> e
<i>palks</i>, allungati gli uni e arrotondati gli altri, lo ingombravano,
urtandosi rumorosamente. Di quando in quando
uno di quei colossi perdeva l’equilibrio e si capovolgeva
sollevando delle immense ondate le quali si frangevano,
con lunghi muggiti, sulle sponde del campo di
ghiaccio.
</p>

<p>
Qualche raro pinguino, appollaiato sui margini, si vedeva
di tratto in tratto, ma si teneva lontano e guardava
stupidamente i velocipedisti emettendo qualche rauco
grido.
</p>

<p>
Gli esploratori non perdevano tempo. Essendo il margine
del campo liscio e privo di ostacoli, divoravano la
via con crescente velocità, ben sapendo che in quella
rapidità stava la loro salvezza.
</p>

<p>
Disgraziatamente quel canale pareva che non avesse
fine. Il 13 febbraio, dopo d’aver percorso in quattro giorni
circa trecentoventi miglia, non era ancora apparso il
continente.
</p>

<p>
Quale vastità aveva adunque quel mare, che si estendeva
attorno al polo? Wilkye ricominciava a diventare
<span class="pagenum" id="Page_228">[228]</span>
inquieto, poichè invece di avvicinarsi alla Terra di
Graham, sempre più si allontanavano.
</p>

<p>
Il 14, il tempo che fino allora si era mantenuto splendido,
cambiò bruscamente. Un pesante nebbione, carico
di umidità e così fitto da impedire di scorgere un oggetto
qualsiasi a cinque passi di distanza, piombò sul campo
di ghiaccio.
</p>

<p>
Furono costretti ad arrestarsi per non cadere nel
braccio di mare che costeggiavano e per non guastare
le biciclette, le quali potevano urtare contro qualche ostacolo
non veduto a tempo.
</p>

<p>
Alla notte la temperatura discese a -15° e gran parte
del canale gelò. Wilkye cominciò a sperare di poterlo
finalmente attraversare sul nuovo ghiaccio.
</p>

<p>
Le sue speranze non andarono deluse: il 17 il braccio
di mare gelò tutto, imprigionando gli <i>ice-bergs</i> ed i banchi.
Lo spessore era tale da poter sopportare un parco d’artiglieria,
poichè superava i quaranta centimetri.
</p>

<p>
Il passaggio si effettuò senza fatica e alla sera i tre
velocipedisti toccavano il continente a milleseicento
miglia dallo stretto di Bismark, essendo discesi verso
la Terra Alessandra.
</p>

<p>
Quell’avvenimento fu festeggiato con un banchetto,
avendo avuto la fortuna di abbattere una coppia di
<i>Megalestris antartici</i>, specie di gabbiani somiglianti però
ai falchi, colle penne brune, le ali ampie ed il becco assai
acuminato.
</p>

<p>
Quella carne fresca fu di molto giovamento ai disgraziati
esploratori, che cominciavano ad essere nauseati
dei cibi secchi e salati e che provavano i primi sintomi
dello scorbuto, male che colpisce quasi sempre gli esploratori
polari e che è così difficile a combattere, se mancano
i vegetali.
</p>

<p>
<span class="pagenum" id="Page_229">[229]</span>
</p>

<p>
Il 19, dopo un riposo di ventiquattro ore, riprendevano
l’interminabile corsa attraverso il continente, ma ormai
era troppo tardi! L’inverno polare si avanzava di gran
galoppo e stava per raggiungerli, e per colmo di disgrazia
la fame pure si avanzava a passi di gigante.
</p>

<p>
Avevano cominciato a soffiare i venti del sud i quali
trascinavano con loro dei nebbioni sempre più pesanti
ed abbassavano la temperatura. Le prime nevi non dovevano
essere lontane.
</p>

<p>
Già il cielo aveva assunto quel triste aspetto, particolare
di quelle regioni; la tinta azzurra era scomparsa
per dar luogo ad una tinta grigiastra, appannata, che
il sole, il quale lottava penosamente contro l’incalzante
inverno, non era più capace di rallegrare coi suoi raggi
sempre più smorti.
</p>

<p>
I ghiacci si rinsaldavano dappertutto: le fessure ed i
crepacci si chiudevano, le montagne di ghiaccio s’alzavano
e le pressioni si ripetevano sovente, specialmente
alla notte, costringendo gli esploratori a delle lunghe
veglie.
</p>

<p>
Il 24 febbraio, mentre avevano raggiunto l’80° parallelo,
cadde la prima neve. Fu una giornata triste per gli
esploratori e le loro inquietudini accrebbero. Cominciavano
ormai a disperare di poter raggiungere la costa
prima della partenza dei loro compagni, i quali forse li
ritenevano ormai morti.
</p>

<p>
— Coraggio, amici miei, disse Wilkye, vedendo i suoi
due compagni tetri e pensierosi. Forse fra pochi giorni
possiamo ricevere qualche aiuto.
</p>

<p>
— Su chi sperate? chiese Blunt. Io ormai ho perduta
ogni illusione.
</p>

<p>
— Su Bisby, rispose Wilkye. Forse ha organizzato una
spedizione di soccorso, e ci cerca.
</p>

<p>
<span class="pagenum" id="Page_230">[230]</span>
</p>

<p>
— Siamo troppo lontani, signore, per incontrarlo.
</p>

<p>
— E poi, aggiunse Peruschi, siamo fuori di via e invano
ci cercherebbero lungo il 66° meridiano.
</p>

<p>
— Ma possiamo raggiungere la spedizione prima che
ritorni alla costa. Noi ci avviciniamo rapidamente al
66° meridiano.
</p>

<p>
— Ma potremo continuare questa corsa? Se la neve
continua, saremo costretti ad abbandonare le biciclette,
disse Blunt. Guardate, il ghiaccio è ormai coperto d’uno
strato di dieci centimetri in meno di un’ora, e non ci
avanziamo che a grande fatica.
</p>

<p>
— Spero nei grandi freddi; la neve gelerà e potremo
ancora riprendere la corsa.
</p>

<p>
— E se i forti geli tardano?
</p>

<p>
— Aspetteremo.
</p>

<p>
— I viveri scarseggiano, signore; fra cinque o sei
giorni non ci rimarrà nè un biscotto, nè un pizzico di
<i>pemmican</i>, nè un pezzo di cioccolato.
</p>

<p>
— È vero, disse Wilkye con accento disperato. Si direbbe
che il polo è fatale per tutti gli esploratori!...
</p>

<p>
Durante l’intera giornata la neve cadde senza interruzione,
rendendo sempre più difficile la marcia degli
esploratori. Alle sei di sera furono costretti a fermarsi
ed a rizzare la tenda, poichè le biciclette non potevano
più avanzare.
</p>

<p>
La notte fu terribile. Un vento furioso, che soffiava
dal sud, spazzava con lunghi sibili il continente, sollevando
turbinosamente la neve. La tenda fu abbattuta
parecchie volte e gli esploratori furono costretti a vegliare
gran parte della notte, esposti ad un freddo di
-20° che li intirizziva.
</p>

<p>
L’indomani, essendosi calmato l’uragano e gelata la
neve in causa di quel freddo acuto, tentarono di rimettersi
<span class="pagenum" id="Page_231">[231]</span>
in viaggio, ma dopo sessanta miglia, Peruschi, che
già da qualche giorno accusava un profondo malessere
ed una prostrazione generale, fu costretto a fermarsi.
</p>

<p>
Il disgraziato si sentiva completamente stremato di
forze e la pelle del viso era cosparsa di macchie livide.
Di più, si lamentava di dolori acuti alle gengive e la
sua bocca tramandava un fetore insopportabile.
</p>

<p>
— È nulla, disse Wilkye, che pure era diventato pallido.
Un po’ di riposo basterà per rimettervi.
</p>

<p>
Fece rizzare la tenda, consigliò il malato a coricarsi
costringendolo a masticare alcuni pezzi di patata cruda
che aveva preziosamente conservati ed alcune pastiglie
di calce che teneva nascoste nel suo sacco da viaggio,
poi traendo da parte Blunt, gli disse:
</p>

<p>
— La nostra situazione sta per diventare disperata:
fra poco saremo costretti ad abbandonare le biciclette.
</p>

<p>
— Perchè, signore? La neve si è gelata e ci permetterà
di continuare il viaggio.
</p>

<p>
— È vero, ma avremo un ammalato da portare e le
biciclette ci saranno più d’impaccio che d’utilità.
</p>

<p>
— Dunque Peruschi?...
</p>

<p>
— È stato colpito dallo scorbuto e fra breve non potrà
reggersi in piedi.
</p>

<p>
— È tremendo questo male?
</p>

<p>
— Trascurato, può diventare fatale per la persona che
ne è stata colpita.
</p>

<p>
— Ma da cosa deriva questo male? Mi hanno detto
che gli esploratori polari ne sono stati colpiti assai di
frequente e così pure i marinai che intraprendevano lunghe
navigazioni.
</p>

<p>
— Secondo alcuni deriva dalla mancanza di vegetali
e dalle carni salate, secondo altri per l’insufficienza di
alimenti, pel freddo, per l’umidità e per le lunghe veglie.
</p>

<p>
<span class="pagenum" id="Page_232">[232]</span>
</p>

<p>
— E non possiamo curarlo?
</p>

<p>
— Ho conservato gelosamente delle pastiglie di calce
e due patate, ma sarebbero necessari dei vegetali freschi,
delle frutta acide come limoni od aranci, un nutrimento
succoso, delle infusioni di salvia per le gengive e del
vino vecchio o dei liquori. Dove trovare questi in mezzo
ai ghiacci del polo? Bisognerebbe raggiungere la capanna
ed invece distiamo ancora ottocento miglia.
</p>

<p>
— Ma cosa avverrà di noi, se rimarremo qui parecchi
giorni? I viveri stanno per mancare, signore. Bisogna
assolutamente partire.
</p>

<p>
— Ma il nostro disgraziato compagno?
</p>

<p>
— Faremo una lettiga. Possiamo unire due biciclette
coi pezzi della terza e formare un ruotabile che noi
spingeremo.
</p>

<p>
— È vero, Blunt. Al lavoro senza perdere tempo: forse
non siamo ancora perduti.
</p>

<p>
Mentre il loro compagno, affranto dal male che lo
aveva assalito e dalle fatiche, dormiva sotto la tenda,
Wilkye e Blunt si erano messi animosamente all’opera.
</p>

<p>
Smontata una bicicletta, che ormai non era di alcuna
utilità, quantunque non possedessero che pochi attrezzi,
riuscivano dopo un lavoro di parecchie ore ad accoppiare
le altre due. Dopo d’averle private dei manubri e di
parte delle sterze formarono una specie di lettiga, sopra
la quale stesero le loro pelli d’orso e le coperte.
</p>

<p>
Privandosi delle biciclette, la loro marcia doveva diventare
infinitamente più lenta, ma almeno potevano condurre
con loro il disgraziato Peruschi, senza essere costretti
a trasportarlo sulle loro braccia.
</p>

<p>
All’estremità della lettiga appesero le loro scarse provviste
e attesero l’indomani per riprendere il cammino
verso la costa.
</p>

<p>
<span class="pagenum" id="Page_233">[233]</span>
</p>

<figure><a id="fill-233"></a>
  <img src="images/ill-233.jpg" alt="&nbsp;">
<figcaption>Al mattino, sdraiato l’ammalato sulla lettiga... (pag. 234).</figcaption>
</figure>

<div class="chapter">
<p>
<span class="pagenum" id="Page_234">[234]</span>
</p>

<h2 id="cap25">CAPITOLO XXV.
<span class="smaller">Le vittime del Polo.</span></h2>
</div>

<p>
Quella notte il freddo fu più intenso del solito: il termometro
esposto all’aperto, discese a -30° subito dopo
il tramonto del sole e la piccola lampada dovette bruciare
senza interruzione, per mantenere sotto la tenda
una temperatura di -20°.
</p>

<p>
Per la prima volta provarono i primi sintomi della
congelazione, malgrado le loro grosse vesti, le coperte
di lana e la pelle d’orso che li copriva. Blunt, essendosi
addormentato senza i guanti di pelle, corse il pericolo
di perder entrambe le mani e Wilkye, che erasi accorto
a tempo, dovette faticare non poco a riattivargli la circolazione
del sangue, mediante delle energiche frizioni
con della neve e poi con degli stracci di lana.
</p>

<p>
Peruschi sentì forse più di tutti i morsi dell’inverno
polare, poichè Wilkye lo udì a lagnarsi parecchie volte.
Lo scorbuto raddoppiava le sue sofferenze, essendosi
ormai esteso anche alle gengive, le quali si coprivano
di tumefazioni fungose e sanguinavano.
</p>

<p>
Al mattino però, essendosi il freddo un po’ raddolcito,
sdraiato l’ammalato sulla lettiga, si rimettevano coraggiosamente
in cammino. D’altronde il moto era la loro
salvezza: una fermata più lunga sotto quella tenda priva
d’una stufa, poteva produrre un grave assideramento.
</p>

<p>
Fu una marcia faticosa: la neve, rammollitasi sotto i
raggi del sole, cedeva sotto i loro piedi e le ruote delle
<span class="pagenum" id="Page_235">[235]</span>
biciclette sprofondavano, facendo trabbalzare l’ammalato,
il quale emetteva frequenti gemiti. Di tratto in
tratto dovevano fermarsi per riposare, prima d’intraprendere
erte salite, che di quando in quando sbarravan
loro il passo, o per concedere un po’ di tranquillità al
loro compagno.
</p>

<p>
Ed intanto il freddo cresceva, diventava più acuto,
più tagliente. Un vento gelido spingeva nembi di nevischio
che si rompevano addosso a quei disgraziati, acciecandoli,
coprendoli d’un candido lenzuolo che tosto gelava
sulle loro vesti.
</p>

<p>
Il 28 febbraio, dopo una notte orribile, si rimettevano
in cammino con un freddo crudissimo. Il termometro era
disceso a -30° e la neve cadeva a larghe falde, volteggiando
intorno a loro, sotto i furiosi colpi del vento
australe.
</p>

<p>
I poveri esploratori procedevano a casaccio attraverso
a quelle immense pianure spazzate dall’uragano. Non si
arrestavano, perchè sapevano che un ritardo di pochi
giorni poteva riuscire fatale, ma quante fatiche, quanti
sforzi per non cadere!
</p>

<p>
Quel freddo eccessivo a cui non erano ancora abituati,
li accasciava, malgrado la loro energia straordinaria. Si
sentivano paralizzare le forze, intorpidirsi le loro volontà
e provavano una specie d’ebbrezza che rendeva
incerti i loro movimenti.
</p>

<p>
La respirazione diventava dolorosa e l’alito che usciva
dalle loro labbra, subito si congelava e cadeva a terra
sotto forma di sottilissimi aghi di ghiaccio, i quali, nel
rompersi, producevano uno scricchiolìo simile al laceramento
di un pezzo di velluto.
</p>

<p>
L’evaporazione dell’umidità dei loro corpi pure si congelava
e formava, attorno ad essi una certa, nebbia, che
<span class="pagenum" id="Page_236">[236]</span>
impediva a loro di scorgere ciò che accadeva a pochi
passi più lontano, imprigionandoli come fra una nube di
leggieri cristalli ghiacciati.
</p>

<p>
Una sete ardente li assaliva ogni qual tratto, prodotta
dall’evaporazione dei loro corpi, e senza poterla
calmare. Invano Blunt aveva provato a dissetarsi mettendosi
in bocca della neve; si era affrettato subito a
rigettarla, poichè con quel freddo, quella neve produceva
in bocca come una bruciatura e rassomigliava ad
una palla rovente.
</p>

<p>
Wilkye si era anzi affrettato a proibirgliene l’uso,
potendo provocare infiammazioni alla gola, al palato e
alla lingua, male ai denti e dissenterie pericolose.
</p>

<p>
Durante quelle dodici ore, quantunque avessero camminato
quasi sempre, non riuscirono a guadagnare un
grado. Alla sera, Peruschi, che si era lamentato tutto il
giorno, fu deposto sotto la tenda in grave stato.
</p>

<p>
Il povero giovanotto, invaso dal male che faceva rapidi
progressi malgrado le pastiglie di calce e le patate,
non poteva più reggersi in piedi. La sua pallidezza era
cadaverica, il suo corpo era coperto di macchie sanguigne,
le sue gengive tumide e coperte di fungosità, i suoi denti
vacillavano e provava una spossatezza estrema.
</p>

<p>
Wilkye, che ormai cominciava a temere di perdere
quel bravo e coraggioso giovanotto, sacrificò gli ultimi
sorsi della sua provvista di <i>wisky</i> per fargli un <i>punch</i>
abbondante. Quel rimedio fu giovevole, poichè all’indomani
il velocipedista era meno spossato e più tranquillo.
</p>

<p>
Il 1º marzo non lasciarono la tenda; si sentivano impotenti
a sfidare il freddo intenso che regnava al di
fuori.
</p>

<p>
Il 2, dopo sei ore di marcia attraverso alla neve,
mentre attraversavano un canale, riuscirono a sorprendere
<span class="pagenum" id="Page_237">[237]</span>
e ad uccidere una foca. Era venuta a respirare alla
superficie del ghiaccio dopo d’essersi scavato un buco,
e Blunt l’aveva colpita al cranio con una palla.
</p>

<p>
Fu una vera risorsa per gli esploratori, i quali ormai
non possedevano che poche goccie di alcool per alimentare
la lampada e riscaldarsi durante le fermate notturne.
Ricavarono parecchi litri d’olio, mangiarono il fegato ed
il cervello, e misero da parte un pezzo di carne di parecchi
chilogrammi, essendo quasi sprovvisti di viveri.
</p>

<p>
Quella carne fresca, quantunque nauseante, produsse
un notevole miglioramento nell’ammalato. Le macchie
sanguigne che lo deturpavano a poco a poco scomparvero
e la spossatezza estrema scemò, permettendogli di
mantenersi in piedi.
</p>

<p>
Il 6 marzo, dopo una marcia di centosettanta chilometri
compiuta in quattro giorni, un avvenimento che
doveva essere di grande importanza per quei disgraziati
esploratori, accadde.
</p>

<p>
Mentre spingevano faticosamente le biciclette, essendo
Peruschi ancora impotente a camminare, Blunt incespicava
in qualche cosa di duro che si teneva nascosto fra
la neve.
</p>

<p>
Abbassatosi per vedere contro quale oggetto aveva
urtato, con sua grande sorpresa scopriva l’estremità di un
pezzo di legno.
</p>

<p>
— Signor Wilkye! esclamò, in preda ad una viva emozione.
Qualcuno si è spinto fin qui!...
</p>

<p>
— Da cosa lo arguite?
</p>

<p>
— Vi è un pezzo di legno confitto nella neve.
</p>

<p>
— Che sia un segnale?..... Che i nostri compagni si
siano spinti fin qui? si chiese l’americano, stupito. Scaviamo,
Blunt; forse sapremo qualche cosa.
</p>

<p>
Misero mano alle scuri e spezzarono il ghiaccio, poi
<span class="pagenum" id="Page_238">[238]</span>
scavarono la neve che vi stava sotto, facendo una larga
buca. Ben presto misero allo scoperto un secondo pezzo
di legno che pareva appartenesse al fasciame di una
scialuppa e che era inchiodato sul primo, formando una
croce.
</p>

<p>
Wilkye e Blunt si guardarono l’un l’altro in viso, in
preda ad una viva ansietà.
</p>

<p>
— Qualcuno è sepolto qui, disse Wilkye.
</p>

<p>
— Uno dei nostri forse?..... I navigatori antartici che
ci precedettero, hanno mai esplorato questa parte del
continente?
</p>

<p>
— No, che io lo sappia e.....
</p>

<p>
Si era bruscamente interrotto e si era precipitato
verso la croce, pulendola della neve gelata che la incrostava.
Un nome, inciso rozzamente colla punta d’un coltello,
apparve ai suoi occhi.
</p>

<p>
— <i>William Bak!</i>..... esclamò.
</p>

<p>
— Il capitano della <i>Stella Polare?</i>..... chiese Blunt, impallidendo.
</p>

<p>
— Sì, egli riposa qui.
</p>

<p>
— È morto!.....
</p>

<p>
— E da pochi giorni; ecco la data: <i>20 febbraio 1893</i>.
</p>

<p>
— Quale dramma si è svolto sulla Terra Alessandra?...
Che la <i>Stella Polare</i> sia stata schiacciata dai ghiacci,
signor Wilkye?.....
</p>

<p>
— Lo temo, Blunt, ed i superstiti tentano ora di raggiungere
la nostra capanna.
</p>

<p>
— E Linderman, sarà ancora vivo?
</p>

<p>
— Chi può dirlo?
</p>

<p>
— Cosa accadrà di noi, ora che la <i>Stella Polare</i> è
perduta?
</p>

<p>
— Ci rimane la scialuppa.
</p>

<p>
— Ma potrà contenere le due spedizioni riunite?
</p>

<p>
<span class="pagenum" id="Page_239">[239]</span>
</p>

<figure><a id="fill-239"></a>
  <img src="images/ill-239.jpg" alt="&nbsp;">
<figcaption>Ripartirono spingendo le biciclette... (pag. 241).</figcaption>
</figure>

<p>
<span class="pagenum" id="Page_241">[241]</span>
</p>

<p>
— Forse i superstiti della <i>Stella Polare</i> ne trascinano
qualcuna con loro.
</p>

<p>
— Cosa facciamo, signor Wilkye?
</p>

<p>
— Bisogna tentare di raggiungere la spedizione inglese
e riunire le nostre forze per la salvezza di tutti.
</p>

<p>
— Acconsentirà il signor Linderman? Vi ricorderete
ciò che vi disse nel lasciarvi: d’ora innanzi, noi saremo
nemici, e fieri nemici.
</p>

<p>
— La sventura l’avrà domato, Blunt. Temo che il suo
equipaggio sia alle prese colla fame e collo scorbuto.
Affrettiamoci: ci precedono di tre soli giorni e potremo
facilmente raggiungerli.
</p>

<p>
Ritornarono alla lettiga ed informarono Peruschi della
triste scoperta. Il bravo giovanotto s’offerse di camminare,
avendo cominciato a sentirsi meglio, ma Wilkye,
temendo una ricaduta, vi si oppose.
</p>

<p>
Ripartirono più rapidamente che poterono, spingendo
con sovrumana energia le biciclette, salendo e discendendo
parecchie catene di colline che correvano dall’est
all’ovest.
</p>

<p>
Alle sette di sera, dopo una marcia di trentasei miglia,
scoprivano una scure, il cui manico sporgeva dalla neve,
e poco oltre un rampone ed i frammenti di una bottiglia
i quali esalavano ancora un acuto odore di gin.
</p>

<p>
Il 7 un’altra lugubre scoperta: era un’altra croce, piantata
di recente, poichè portava la data del 5 gennaio.
Non aveva che due iniziali: K. F. Chi poteva essere il
disgraziato che riposava fra i ghiacci del continente
australe? Era senza dubbio un marinaio della <i>Stella
Polare</i>, un altro che non doveva più mai rivedere la
patria; un altro che era spirato fra le gelide strette del
polo, forse spento dalla fame o dallo scorbuto.
</p>

<p>
Poco lontano, gli esploratori raccolsero un fucile carico,
<span class="pagenum" id="Page_242">[242]</span>
un paio di grossi guanti ed un berretto di pelo, forse
appartenenti al morto.
</p>

<p>
Wilkye e Blunt fuggirono inorriditi e s’allontanarono
rapidamente da quel triste luogo. Ormai ne sapevano
abbastanza della catastrofe che aveva colpito la spedizione
inglese; volevano raggiungere i superstiti per cercare,
generosamente, di soccorrerli prima che tutti cadessero,
per non più rialzarsi, sulle pianure nevose del
continente australe.
</p>

<p>
Quei disgraziati che li precedevano, cercando di raggiungere
la costa di Graham, non dovevano essere lontani.
Quella croce era stata piantata troppo recentemente
per ingannarsi.
</p>

<p>
Affrettarono la marcia, facendo sforzi prodigiosi per
guadagnare più cammino. Peruschi, per sollevarli un po’,
di tratto in tratto scendeva dalla lettiga, specialmente
quando dovevano superare delle alture.
</p>

<p>
Il 9 marzo non erano più che a duecento miglia dalla
costa, ma la spedizione inglese non era ancora stata raggiunta.
Le sue tracce però si moltiplicavano; avevano
trovato un’altra croce, quindi gli avanzi di una scialuppa,
poi una caldaia abbandonata in fondo a un crepaccio
e contenente della neve semi-sciolta.
</p>

<p>
Il 10 la neve ricominciò a cadere, ma con furia estrema.
Un vento impetuoso la sbatteva in tutti i versi, la sollevava
in forma di fitte nubi e l’ammonticchiava qua e
là, rendendo penosissima la marcia degli esploratori.
</p>

<p>
Wilkye voleva arrestarsi per concedere un po’ di riposo
ai compagni, ma i due bravi giovanotti rifiutarono.
Sentivano per istinto che i superstiti della <i>Stella Polare</i>
non dovevano essere lontani.
</p>

<p>
Lottando energicamente contro la bufera che li incalzava
e li gelava, tirarono innanzi con incredibile costanza,
<span class="pagenum" id="Page_243">[243]</span>
attraversando burroni, colline e avvallamenti profondi,
essendo il paese diventato molto accidentato.
</p>

<p>
A mezzodì, mentre attraversavano un altro braccio di
mare, abbatterono un’altra foca che si era smarrita fra
la neve, senza essere più capace di ritrovare il buco che
aveva scavato nel ghiaccio. Stavano per precipitarsi sull’anfibio
per finirlo a colpi di scure, avendo continuato
a dibattersi malgrado fosse stato toccato da due palle,
quando fra i ruggiti della bufera udirono una detonazione,
che pareva prodotta da un’arma da fuoco.
</p>

<p>
— Avete udito? chiese Wilkye, mentre Blunt spaccava
il cranio alla foca.
</p>

<p>
— Si, disse Peruschi. Ho udito uno sparo.
</p>

<p>
— Che la spedizione inglese ci sia vicina? chiese Blunt.
</p>

<p>
— Da dove veniva quello sparo? chiese Wilkye a
Peruschi.
</p>

<p>
— Mi parve che venisse dal nord-ovest, rispose il velocipedista.
</p>

<p>
— Dietro quelle alture?
</p>

<p>
— Sì, signore.
</p>

<p>
— Accorriamo, Blunt. Forse sono i nostri compagni
della costa.
</p>

<p>
— Ed io? chiese Peruschi.
</p>

<p>
— Non affaticatevi; rimanete a guardia della lettiga
e della foca.
</p>

<p>
Wilkye e Blunt, malgrado i nembi di neve che li assalivano
d’ogni parte, si slanciarono verso le alture che
chiudevano la pianura dal nord-ovest, e in quindici minuti
giunsero sulla cima.
</p>

<p>
— Un accampamento! esclamò Blunt.
</p>

<p>
— Oh Dio!... Accorriamo, disse Wilkye.
</p>

<div class="chapter">
<p>
<span class="pagenum" id="Page_244">[244]</span>
</p>

<h2 id="cap26">CAPITOLO XXVI.
<span class="smaller">La catastrofe della «Stella Polare».</span></h2>
</div>

<p>
A cinquecento passi dalle alture, presso una profonda
spaccatura del suolo che si prolungava verso l’ovest, si
rizzavano quattro tende, che la bufera di neve aveva
ormai semi-strappate e piegate verso terra.
</p>

<p>
A breve distanza si scorgeva una scialuppa rovesciata,
colla chiglia in aria, una slitta ed alcuni fucili che parevano
fossero stati abbandonati all’aperto. Nessuna voce
usciva dalle tende, ma da una sfuggiva, ad intervalli,
del fumo nero e acre, che pareva prodotto dalla combustione
di materie grasse.
</p>

<p>
Chi erano gli uomini che avevano cercato un riparo
contro la bufera di neve sotto quelle tende? Erano Bisby
ed i marinai americani od i superstiti della <i>Stella Polare?</i>
</p>

<p>
Wilkye e Blunt, in preda ad una viva ansietà e ad
una profonda commozione, si erano messi a correre verso
quelle tende. In pochi minuti giunsero presso alla prima
e sollevarono un lembo, ma era vuota.
</p>

<p>
Stavano per visitare la seconda, quando un uomo,
che stava sdraiato, insensibile al vento gelido del sud
ed ai furori della burrasca, s’alzò, scuotendosi di dosso
la neve che lo aveva quasi sepolto.
</p>

<p>
Parve ai due esploratori che si rizzasse innanzi a loro
un fantasma, peggio ancora, uno scheletro vivente. Quel
disgraziato, che doveva aver sofferto dolori e privazioni
d’ogni specie, faceva insieme paura e pietà.
</p>

<figure><a id="fill-245"></a>
  <img src="images/ill-245.jpg" alt="&nbsp;">
<figcaption>Quel disgraziato faceva paura e pietà (pag. 244).</figcaption>
</figure>

<p>
Il suo viso ischeletrito, coperto di macchie sanguigne
<span class="pagenum" id="Page_247">[247]</span>
e biancastre, con una barba lunga ed ispida che
gli dava un aspetto selvaggio, con due occhi che mandavano
strani bagliori, faceva ribrezzo. Le sue vesti,
che cadevano a brandelli, pareva che coprissero un vero
scheletro, poichè si gonfiavano da tutte le parti sotto i
soffi impetuosi della bufera.
</p>

<p>
Egli guardò Wilkye e Blunt, che si erano arrestati,
con due occhi che mandavano cupi lampi; poi, appoggiando
la destra ischeletrita e quasi incancrenita dalla
congelazione, sul manico della scure che teneva vicina,
chiese con voce rauca:
</p>

<p>
— Cosa volete voi?...
</p>

<p>
— Gran Dio!... esclamò Wilkye rabbrividendo. Chi
siete voi?...
</p>

<p>
Un sarcastico sorriso contorse le labbra di quell’uomo.
</p>

<p>
— Io sono... che importa a voi?... Andatevene!...
</p>

<p>
Ad un tratto Wilkye mandò un grido.
</p>

<p>
— Linderman!... esclamò. Disgraziato, in quale stato
vi ritrovo!...
</p>

<p>
Si slanciò verso l’inglese per abbracciarlo, ma questi
lo respinse bruscamente, dicendo:
</p>

<p>
— Non vi conosco: andatevene.
</p>

<p>
— Ma io sono Wilkye!...
</p>

<p>
— Wilkye, disse Linderman con voce sorda. Ah! sì, il
mio rivale del polo!... E cosa volete voi?
</p>

<p>
— Soccorrervi, disse Wilkye.
</p>

<p>
— Avete scoperto il polo?
</p>

<p>
— Sì, Linderman.
</p>

<p>
— Meglio per voi e peggio per me. Andatevene: io
nulla chiedo a voi, nè nulla voglio!
</p>

<p>
— Ma io non sono vostro nemico, Linderman. Io sono
venuto qui per salvarvi, in nome della nostra antica
amicizia.
</p>

<p>
<span class="pagenum" id="Page_248">[248]</span>
</p>

<p>
— Non conosco amici.
</p>

<p>
— In nome dell’umanità.
</p>

<p>
— Parola vuota.
</p>

<p>
— Della scienza, per la quale noi abbiamo entrambi
lottato.
</p>

<p>
— No!... esclamò l’inglese. Andatevene che io non ho
bisogno di voi.
</p>

<p>
In quell’istante sette marinai, cenciosi, sparuti, rôsi
dallo scorbuto, semi-assiderati, si trascinarono fuori dalle
tende, borbottando con accento straziante:
</p>

<p>
— Da... mangiare... signor... Wilkye!...
</p>

<p>
Blunt trasse dal suo sacco di viaggio i suoi ultimi
biscotti per porgerli a quei disgraziati, ma Linderman
gli si gettò dinanzi ed estratta la scure che teneva alla
cintola, l’alzò verso i suoi marinai gridando con voce
minacciosa:
</p>

<p>
— Vili!... Chiedete soccorsi al mio rivale!... Indietro
o vi uccido!... Noi siamo inglesi, e costoro sono americani!...
</p>

<p>
— Signor Linderman, gridò Wilkye, facendosi innanzi.
Qui non vi sono nè inglesi nè americani, ma uomini
che hanno lottato insieme pel trionfo della scienza,
fratelli che devono radunare i loro sforzi per riguadagnare
la patria lontana. Basta, signore: le rivalità qui,
in mezzo ai ghiacci del polo, mentre la fame sta per
estinguere gli ultimi superstiti della <i>Stella Polare</i>, non
devono sussistere.
</p>

<p>
— Andatevene dal mio campo! urlò Linderman. Io
non vi conosco.
</p>

<p>
— È pazzo, signore, dissero i marinai.
</p>

<p>
— Pazzo! esclamò Wilkye con accento di dolore. Quali
drammi si sono svolti adunque sulla Terra Alessandra?
</p>

<p>
— Andatevene, ripetè Linderman con voce furente.
</p>

<p>
<span class="pagenum" id="Page_249">[249]</span>
</p>

<p>
— Mai, signore: io non vi abbandonerò.
</p>

<p>
— Allora v’uccido!...
</p>

<p>
L’inglese, che doveva essere proprio pazzo, fe’ atto di
scagliarsi contro l’americano, ma Blunt ed i marinai si
gettarono su di lui, lo disarmarono e lo atterrarono.
</p>

<p>
— Traditori!... urlò egli, dibattendosi come un forsennato.
</p>

<p>
— Legatelo e adagiatelo sotto una tenda, disse Wilkye.
Speriamo che un giorno riacquisti la ragione.
</p>

<p>
Poi volgendosi verso Blunt:
</p>

<p>
— Andate a raggiungere Peruschi; caricate la foca
sulle biciclette e portatela qui. Questi disgraziati muoiono
di fame e un ritardo di poche ore può essere fatale.
</p>

<p>
— Grazie, signor Wilkye, dissero i marinai, che avevano
le lagrime agli occhi. A voi noi dovremo la nostra
vita.
</p>

<p>
— Siete voi soli?
</p>

<p>
— Vi è un altro sotto l’ultima tenda, il povero Kelpy,
ma è morto stamane. Lo scorbuto e la fame l’hanno ucciso,
disse un marinaio.
</p>

<p>
— Ma gli altri? Non eravate ventisei?
</p>

<p>
— Tutti morti.
</p>

<p>
— E la <i>Stella Polare?</i>
</p>

<p>
— È stata schiacciata dai ghiacci il 6 dicembre a 76° 15′
di longitudine ed a 68° 30′ di latitudine.
</p>

<p>
— Una catastrofe completa adunque?
</p>

<p>
— Sì, signore, e quale tremenda catastrofe! esclamò il
marinaio, tergendosi due lagrime che gli si erano gelate
sulle smunte gote. Io mi domando ancora come tante
sofferenze, tante privazioni non ci abbiano uccisi tutti.
</p>

<p>
— Narrate Johnson.
</p>

<p>
— Eravamo giunti felicemente sulle coste della Terra
Alessandra verso la metà di novembre, malgrado i continui
<span class="pagenum" id="Page_250">[250]</span>
incontri di ghiacci galleggianti. Il 20 la <i>Stella Polare</i>
si era addentrata in un vasto canale che pareva si
internasse nel continente per parecchie centinaia di
miglia.
</p>

<p>
Speravamo di potere, se non giungervi, almeno di avvicinarci
assai al polo, ma il 28 ci trovammo improvvisamente
chiusa la via da una immensa barriera di
ghiacci.
</p>

<p>
Il capitano Bak, dopo di essersi consigliato col signor
Linderman, lanciò la <i>Stella Polare</i> verso il sud, sperando
di trovare un altro passaggio, ma alla notte i ghiacci ci
bloccarono.
</p>

<p>
Ogni tentativo per liberarci fu vano. Il 6 dicembre
un enorme <i>ice-berg</i>, che da parecchi giorni ci minacciava,
cadeva sulla goletta sfracellandola e seppellendo fra i
rottami undici marinai.
</p>

<p>
Il disastro fu così rapido, che a malapena riuscimmo
a salvare una scialuppa, due slitte e dei viveri per due
mesi.
</p>

<p>
Il capitano Bak voleva spingersi, senza perder tempo,
verso la costa di Graham per raggiungere la vostra capanna,
ma il signor Linderman fu inflessibile. Ormai vi
considerava come nemici e voleva marciare alla scoperta
del polo.
</p>

<p>
Per trentasei giorni ci trascinò attraverso il continente,
ma i viveri sparivano rapidamente, le difficoltà
crescevano ad ogni istante e lo scorbuto aveva fatto la
sua comparsa.
</p>

<p>
Ci ribellammo e costringemmo l’armatore a piegare
verso la costa per guadagnare la vostra capanna. Da
quel giorno il signor Linderman non fu più l’uomo di
prima. Una fissazione costante lo perseguitava: la tema
della sconfitta e del vostro trionfo. Era diventato tetro
<span class="pagenum" id="Page_251">[251]</span>
e di tratto in tratto lo assalivano delle collere tremende,
durante le quali ci minacciava colle armi in mano. La
sua ragione si smarrì e un giorno ci accorgemmo che
era diventato veramente pazzo!
</p>

<figure><a id="fill-251"></a>
  <img src="images/ill-251.jpg" alt="&nbsp;">
<figcaption>Un “ice-berg„ cadeva sulla goletta... (pag 250).</figcaption>
</figure>

<p>
Intanto la nostra situazione si aggravava. Lo scorbuto
infieriva, i viveri scarseggiavano, le nostre forze s’indebolivano,
il fuoco mancava avendo consumato la nostra
scarsa provvigione d’alcool.
</p>

<p>
<span class="pagenum" id="Page_252">[252]</span>
</p>

<p>
L’inverno non tardò a sorprenderci coi suoi tremendi
geli e colle sue bufere di neve. Quali sofferenze, signor
Wilkye; quali sofferenze! Ogni giorno un uomo cadeva
per non più rialzarsi e lo seppellivamo nella neve.
</p>

<p>
Cadde così il capitano Bak, ucciso dallo scorbuto,
caddero i due ufficiali, poi il mastro, poi gli altri tutti
ed ora... sono due giorni, signor Wilkye, che nulla mettiamo
sotto i denti. Senza il vostro soccorso, nessun di
noi avrebbe lasciato questo campo e qui sarebbero finiti
gli ultimi superstiti della spedizione inglese.
</p>

<p>
— Disgraziati! esclamò Wilkye, che era vivamente
commosso.
</p>

<p>
— E voi, signore, avete scoperto il polo?
</p>

<p>
— Sì, Johnson.
</p>

<p>
— Ah! Il signor Linderman lo prevedeva il vostro
trionfo. Ma il signor Bisby, dov’è?...
</p>

<p>
— Alla costa... se vi sarà ancora.
</p>

<p>
— Ne dubitate? chiesero i marinai, con angosciosa
espressione.
</p>

<p>
— Temo che i suoi compagni, se non lui, siano partiti
all’appressarsi dei primi geli. Abbiam perduto troppo
tempo per andare al polo.
</p>

<p>
— Cosa accadrà di tutti noi, se sono partiti? chiese
Johnson.
</p>

<p>
— Non lo so, rispose Wilkye con tristezza. Temo che
il polo sia fatale agli uomini che lo sfidano.
</p>

<p>
— Troveremo almeno dei viveri colà?
</p>

<p>
— Ce lo dirà il destino. Orsù, non disperiamo e raduniamo
le nostre forze per trionfare contro i rigori dell’inverno
polare. Ecco Blunt e Peruschi che ritornano
colla foca che abbiamo uccisa poco fa; i viveri sono assicurati
per tre o quattro giorni.
</p>

<p>
Infatti i due velocipedisti ritornavano trascinando l’anfibio,
<span class="pagenum" id="Page_253">[253]</span>
che non erano riusciti a caricare sulle biciclette,
tanto era grosso.
</p>

<p>
I marinai, facendo uno sforzo disperato corsero in loro
aiuto e trasportarono la selvaggina all’accampamento.
Fu fatta subito a pezzi, mentre i velocipedisti accendevano
la lampada mettendo a bollire gli ultimi avanzi
della loro provvista di <i>pemmican</i> e l’ultimo pezzo di
carne salata che ancora possedevano.
</p>

<p>
Ognuno può immaginarsi con quale avidità, i superstiti
della <i>Stella Polare</i>, che da due giorni digiunavano,
assalirono quei viveri. In un batter d’occhio sparvero, e
i due velocipedisti si videro costretti a far cucinare il
sangue della foca, il cuore ed il cervello per saziare la
fame orribile che travagliava lo stomaco di quei miseri.
</p>

<p>
Linderman non fu dimenticato, ma Wilkye ed i suoi
compagni dovettero ricorrere alla violenza per fargli inghiottire
la sua razione. Il povero armatore si ostinava
a trattarli come nemici ed aveva rifiutato recisamente
quei soccorsi, malgrado le preghiere del suo rivale.
</p>

<p>
Quell’abbondante e sostanzioso pasto rianimò le forze
esauste dell’equipaggio inglese e la sua energia. Malgrado
che la sua situazione fosse ben di poco cangiata,
ormai cominciava a sperare di poter in breve raggiungere
la costa.
</p>

<p>
Alla sera, continuando a imperversare l’uragano, Wilkye
fece radunare le tende ed accendere, entro una pentola
di ferro, un gran fuoco con stracci inzuppati nell’olio
della foca, con grasso e con alcuni pezzi di legno
strappati alla scialuppa.
</p>

<p>
Forse quella fu la prima notte di calma passata dall’equipaggio
inglese, dopo tante sofferenze patite, tante
veglie e tanto freddo!
</p>

<p>
All’indomani Wilkye radunò tutti a consiglio; bisognava
<span class="pagenum" id="Page_254">[254]</span>
prendere una deliberazione urgente, prima che le
bufere di neve li immobilizzassero fra quegli sterminati
campi di ghiaccio.
</p>

<p>
Si trattava di decidere se dovevasi piegare subito verso
la costa presso la quale potevano sperare di abbattere
delle foche o degli uccelli marini, o se conveniva risalire
verso il nord-ovest per raggiungere, con una rapida
marcia, la capanna.
</p>

<p>
Il mare non doveva essere lontano che centocinquanta
o centosessanta miglia, ma la capanna almeno duecentocinquanta,
essendo situata più al nord.
</p>

<p>
Prevalse l’ultimo progetto, per non perdere la possibilità
d’un incontro colle genti di Bisby, che forse stavano
ancora cercando Wilkye ed i suoi compagni, prima
di abbandonare definitivamente il continente.
</p>

<p>
Non vi era tempo da perdere. L’inverno incalzava, lo
scorbuto poteva fiaccare i colpiti, e le provviste venire
ridotte al zero.
</p>

<p>
Linderman, che dava segni di crescente pazzia, fu legato
sulla lettiga, avendo Peruschi dichiarato di voler
camminare; tre marinai che non potevano più stare in
piedi furono caricati sulla slitta, la scialuppa che era
ridotta in uno stato deplorevole fu sfondata per aver
almeno un po’ di legname, e la piccola carovana si mise
in marcia verso il nord-ovest, affondando in mezzo alle
nevi che non s’erano ancora congelate.
</p>

<p>
Tutti lavoravano con suprema energia: Wilkye e un
marinaro mezzo invalido spingevano la lettiga; Blunt,
Peruschi e gli altri trascinavano la slitta, facendo sforzi
disperati per non perder tempo.
</p>

<p>
Avevano già percorso dodici miglia, quando Blunt, che
stava dinanzi a tutti, s’arrestò bruscamente, abbandonando
la corda della slitta.
</p>

<p>
<span class="pagenum" id="Page_255">[255]</span>
</p>

<p>
— Fermi tutti!... esclamò. Presto, datemi un fucile!...
</p>

<p>
— Avete scorto qualche foca? chiese Wilkye, accorrendo
con due carabine.
</p>

<p>
— Non lo so, signore, ma laggiù vi è qualche cosa che
si agita fra la neve. Guardate là, presso quell’<i>hummok</i>.
</p>

<p>
Wilkye guardò nella direzione indicata e con sua gran
sorpresa vide una massa che pareva enorme, brunastra,
che si avvoltolava nella neve. Sembrava che facesse
sforzi disperati per rialzarsi, ma subito ricadeva.
</p>

<p>
— Che sia un orso, signor Wilkye? chiese Blunt.
</p>

<p>
— Un orso!... Mi pare che sia un animale colossale.
</p>

<p>
— Cosa sarà?
</p>

<p>
— Non lo so, ma lo sapremo presto: avanti e prudenza.
</p>

<p>
Mentre i marinai si nascondevano dietro alla slitta e
dietro i cumuli di neve, i due cacciatori s’avanzavano
strisciando, per far fuoco a breve distanza, onde essere
sicuri dei loro colpi.
</p>

<p>
Intanto quella selvaggina di nuova specie, continuava
a dibattersi. S’alzava, faceva due o tre passi, poi ricadeva
e non si rimetteva in gambe che dopo lunghi sforzi.
</p>

<p>
Le sue forme erano così strane, che i due cacciatori
non sapevano indovinare a quale specie appartenesse.
Ora sembrava un orso, ora un elefante marino ritto sulle
zampe posteriori ed ora una foca coperta da un immenso
mantello.
</p>

<p>
Wilkye e Blunt erano giunti a duecento metri ed avevano
puntato già i fucili, quando quell’essere bizzarro
s’alzò, dicendo con voce cavernosa:
</p>

<p>
— To’!... Guarda degli uomini!... Ohe!... Mi credete un
elefante marino o un orso per prendermi di mira? Dannato
paese!... Poteva toccarmi di peggio?...
</p>

<p>
I due cacciatori lasciarono cadere le armi e balzarono
in piedi emettendo alte grida:
</p>

<p>
<span class="pagenum" id="Page_256">[256]</span>
</p>

<p>
— Bisby!...
</p>

<p>
Quell’essere strano s’arrestò, sorpreso da quelle grida,
poi riprese:
</p>

<p>
— To’!... Mi si conosce qui?... Che il vento del polo
mi abbia sbalzato a Baltimòra?... Sarebbe un bel caso,
in fede mia!...
</p>

<p>
— Bisby! ripetè Wilkye, precipitandosi innanzi. Amico
mio, cosa fate qui?...
</p>

<p>
Il negoziante di carni salate, poichè era proprio lui,
si piantò sulle gambe e levandosi un cappello alto ma
che era incrostato di ghiaccio, disse:
</p>

<p>
— Buon giorno, signori, ma.....
</p>

<p>
Cosa voleva dire? Non lo si potè mai sapere, poichè
ad un tratto un formidabile grido gli uscì dalle labbra:
</p>

<p>
— Wilkye!... Ah! io sogno!...
</p>

<p>
— No, amico mio, sono io, rispose Wilkye, correndogli
incontro. Voi non sognate.
</p>

<p>
— Voi!... voi!...
</p>

<p>
— Sì, Bisby, io, ma come vi trovate qui?...
</p>

<p>
— Come!... Lo so io forse?... So però che muoio di
fame, che sono coperto di ghiaccio, che la mia pelle di
bisonte non mi serve più a nulla, che mi pare di essere
ubbriaco e che sono in uno stato miserando: guardate!...
</p>

<p>
Il disgraziato non mentiva: dov’era Bisby, il futuro
presidente della società degli uomini grassi di Chicago?...
In quale stato era ridotto quell’uomo, che tre mesi prima
era grosso come un elefante marino!...
</p>

<p>
Era scemato della metà, sparuto, smunto, col volto
coperto di echimosi, con un occhio ammaccato che ancora
sanguinava, colle vesti indurite dal gelo, colle uose sfondate,
colle vesti strappate. Aveva in testa il suo cilindro,
ma ormai ridotto in uno stato compassionevole, coperto
d’uno strato di ghiaccio e indosso la sua famosa pelle
<span class="pagenum" id="Page_257">[257]</span>
di bisonte pure incrostata di neve gelata, ma in tal modo
che non si ripiegava più.
</p>

<p>
— In quale stato vi ritrovo, Bisby! esclamò Wilkye.
Ma chi v’ha conciato
in tal modo?
</p>

<p>
— Chi?... Chi?... I
vostri marinai, rispose
il negoziante.
</p>

<p>
Erano diventati idrofobi,
io voleva metterli
a dovere, ma mi
hanno assalito tutti
insieme, percosso e
poi scaraventato fuori
dalla capanna. Qualcuno
credo d’averlo
storpiato perchè mi
difesi perfino a calci,
ma erano troppi,
amico mio, ed ho avuto
la peggio.
</p>

<figure><a id="fill-257"></a>
  <img src="images/ill-257.jpg" alt="&nbsp;">
</figure>

<p>
— Ma cos’è accaduto?...
Cosa avete
fatto, disgraziato?...
</p>

<p>
— Io!... Nulla, ve
lo assicuro, fuorchè
di mangiare. Oh! diavolo?...
Forse che non
era venuto qui per
ingrassare?..... Ho
mangiato fin che ho
potuto, ma un bel giorno, anzi un brutto giorno, i vostri
marinai s’accorsero che i viveri erano molto scemati e
<span class="pagenum" id="Page_258">[258]</span>
mi negarono gli alimenti. Gl’ingrati! Dopo tante cene
deliziose che divoravano coscienziosamente!...
</p>

<p>
— Avanti, Bisby, disse Wilkye con angoscia.
</p>

<p>
— Mi sono ribellato, ma mi picchiarono, mi spinsero
fuori dalla capanna, poi s’imbarcarono. Invano li pregai
di sbarcare e di attendere il vostro ritorno, ma mi risposero
che ne avevano abbastanza del polo e che voi dovevate
essere morto. Canaglie!... Dopo tanti pranzi!...
</p>

<p>
— E sono partiti?...
</p>

<p>
— Verso il nord.
</p>

<p>
— Ma quando?...
</p>

<p>
— Il 27 febbraio.
</p>

<p>
— Ma come siete vissuto voi finora?
</p>

<p>
— Con una libbra di cioccolato che avevo nascosto
e con due merluzzi secchi che mi hanno rovinato i denti,
tanto erano duri.
</p>

<p>
— Senza tenda e senza fuoco?
</p>

<p>
— Colla mia sola pelle di bisonte.
</p>

<p>
— Nella capanna non vi sono adunque più viveri?
chiese Wilkye, con voce sorda.
</p>

<p>
— Forse una testa di foca, che nessuno volle mangiare.
</p>

<p>
— E non sono più tornati i marinai?
</p>

<p>
— Ci hanno abbandonati.
</p>

<p>
Una rauca imprecazione uscì dalle labbra di Wilkye.
</p>

<p>
— Maledizione sui vili!... esclamò. Cosa accadrà ora di
noi?... Quale sorte ci attende?... Dovremo morire adunque
sulle sponde di questo continente, ora che abbiamo scoperto
il polo?... Dovrà rimanere sepolto questo grande
avvenimento?... No!... Lotteremo fino all’estremo, se sarà
necessario c’imbarcheremo su di un banco di ghiaccio
e cercheremo di raggiungere la Terra del Fuoco. Blunt,
Peruschi, Bisby, amici miei: avanti verso la costa!... La
fortuna arride agli audaci!...
</p>

<div class="chapter">
<p>
<span class="pagenum" id="Page_259">[259]</span>
</p>

<h2 id="cap27">CAPITOLO XXVII.
<span class="smaller">Il ritorno.</span></h2>
</div>

<p>
Malgrado che la situazione già disperata di quegli
uomini si fosse aggravata per l’abbandono dei marinai
americani ed un disastro più tremendo li minacciasse,
(essendo ormai sfumata la speranza di trovare ancora
dei viveri alla capanna), pure non si perdettero ancora
d’animo.
</p>

<p>
Wilkye li guidava, Wilkye si preparava ad affrontare
coraggiosamente l’avverso destino, e l’energia di quell’uomo
aveva rialzato il morale di tutti quei disgraziati.
Volevano anch’essi lottare fino all’estremo delle loro
forze, prima di cedere.
</p>

<p>
Fu deciso di abbandonare il primiero progetto, ora che
alla capanna altro non potevan trovare che un ricovero,
e di tentare di raggiungere, colla maggiore celerità, la
costa più vicina, nella speranza di trovare sulle spiagge
delle foche e degli uccelli marini.
</p>

<p>
Si divisero in due drappelli: il primo comandato da
Wilkye era composto di Blunt e Bisby il quale malgrado
tante sofferenze era ancora valido, e di due dei più robusti
marinai; il secondo comandato da Peruschi comprendeva
Linderman e tutti gli altri più o meno invalidi.
</p>

<p>
Il primo doveva affrettare la marcia per procurare i
viveri; il secondo doveva avanzare in proporzione delle
sue forze.
</p>

<p>
Alle 4 pom. Wilkye ed i suoi compagni lasciavano
<span class="pagenum" id="Page_260">[260]</span>
l’accampamento portando con loro un pezzo di foca bastante
a nutrirli per due giorni e si slanciavano a passo
accelerato verso l’ovest. Poco dopo ripartivano gli altri
colla slitta sulla quale erano stati deposti due marinai
che non potevano reggersi in piedi, e la lettiga sulla
quale si trovava Linderman, che ormai era pazzo e pazzo
furioso.
</p>

<p>
Il freddo avendo gelato la neve, favoriva la marcia,
e se non si scatenava qualche altra bufera, il primo
drappello poteva raggiungere la costa in tre giorni, non
essendovi da attraversare che una distanza di centoventi
miglia.
</p>

<p>
Alle 9 di sera Wilkye fece fare una fermata per dare
riposo ai suoi compagni, ma alle 10 ripartivano mantenendo
il passo accelerato.
</p>

<p>
Non si accamparono che alla mezzanotte, dopo d’aver
percorso ben quaranta miglia in sei ore. Alle otto del
mattino, dopo d’aver assaggiato un pezzo di foca, riprendevano
la corsa.
</p>

<p>
Il mare non doveva essere lontano. All’orizzonte si
scorgevano delle alture e di quando in quando si vedevano
apparire, verso l’ovest, alcuni punti neri che dovevano
essere uccelli.
</p>

<p>
Fu una corsa furiosa: non camminavano, correvano
come se fossero inseguiti. Wilkye, sempre dinanzi a tutti,
dava l’esempio.
</p>

<p>
Alle 6 di sera sole venti miglia li separavano dalla
costa. Il vento portava fino ai loro orecchi le cupe detonazioni
dei ghiacci galleggianti.
</p>

<p>
Erano sfiniti, ma non si arrestarono ancora: una volontà
irresistibile li spingeva innanzi. Alle nove di sera,
nel momento che il sole scompariva sotto l’orizzonte,
salutavano l’Oceano con un <i>urràh</i> fragoroso.
</p>

<p>
<span class="pagenum" id="Page_261">[261]</span>
</p>

<p>
Stavan per precipitarsi attraverso ai ghiacci per piombare
in mezzo alle bande di pinguini che colà nidificavano,
quando si udì Blunt a gridare:
</p>

<p>
— Una nave!... una nave!...
</p>

<p>
Non si era ingannato. Una nave a vapore scendeva
dal nord lungo la costa, speronando furiosamente i ghiacci
galleggianti che le sbarravano il passo.
</p>

<p>
— Scaricate i fucili, presto!... gridò Wilkye fuori di sè.
</p>

<p>
Non vi era bisogno. L’equipaggio della nave li aveva
già scorti agli ultimi bagliori del tramonto e li salutava
colla bandiera e con un colpo di spingarda,.
</p>

<p>
Chi erano quei generosi che accorrevano a salvarli?
Da dove venivano? Come si trovavano colà?...
</p>

<p>
Non importava, pel momento, il saperlo. Due grandi
scialuppe erano state calate in mare ed arrancavano
verso la costa, aprendosi il passo fra i ghiacci galleggianti.
</p>

<p>
In dieci minuti approdarono, e due uomini s’arrampicarono
sulla costa, gridando:
</p>

<p>
— Signor Wilkye!... signor Blunt!... signor Bisby!...
</p>

<p>
— Per centomila quintali di carne salata!... esclamò
il negoziante. — I birbanti sono ritornati!... Che i miei
pranzi abbiano fatto effetto? Sfido io! Nessun altro cuoco
poteva farli migliori e più abbondanti!...
</p>

<p>
— Voi!... esclamò Wilkye, al colmo dello stupore. Ma
dunque non ci avevate abbandonati?
</p>

<p>
— No, signore. Avrete potuto supporlo, ma non crederci
capaci d’un simile tradimento. I viveri stavano per
mancare in causa della eccessiva prodigalità del signor
Bisby...
</p>

<p>
— Mariuoli! esclamò il negoziante. — A udir loro, ho
mangiato tutto io!...
</p>

<p>
— Ci siamo imbarcati prima che mancassero del tutto
<span class="pagenum" id="Page_262">[262]</span>
sperando d’incontrare qualche nave baleniera che venisse
in vostro soccorso. Avremo forse commessa una
cattiva azione abbandonando il signor Bisby; ma col suo
formidabile appetito ci avrebbe consumate le poche provviste
in quattro giorni.
</p>

<p>
— Quella nave dunque è?... — chiese Wilkye.
</p>

<p>
— Una baleniera americana montata da nostri compatriotti.
</p>

<p>
— Grazie, amici; ci salvate da una tremenda catastrofe.
</p>

<p>
— Signor Bisby, dissero i marinai, — non ci serberete
rancore per la nostra mala azione?
</p>

<p>
— Ma che!... esclamò il negoziante. — Qui, sul mio
cuore, miei bravi marinai, ma a condizione di pregare il
cuciniere di bordo d’allestire un pranzetto per trenta
persone. Che diavolo!... Ho ben diritto d’ingrassarmi un
po’, ora che sono diventato magro come un’aringa affumicata.
</p>

<p>
— A bordo, disse Wilkye. — Bisogna inviare soccorsi
al secondo drappello.
</p>

<p>
Venti minuti dopo Wilkye ed i suoi compagni giungevano
a bordo della baleniera l’<i>Hudson</i>, del dipartimento
marittimo di Norfolk. Il capitano Klemer, un buon bostoniano,
proprietario della nave, fece la più ospitale accoglienza
agli intrepidi suoi compatrioti ed ai superstiti
della spedizione inglese.
</p>

<p>
Informato che il secondo drappello si trovava ancora
sul continente ed in critiche condizioni, organizzò tosto
una spedizione di soccorso composta di otto marinai muniti
di viveri, di una piccola farmacia, di parecchie bottiglie
di succo di limone e di vino generoso pei colpiti
dallo scorbuto.
</p>

<p>
Wilkye e Blunt si misero alla testa del drappello ed il
giorno dopo incontravano Peruschi, Linderman ed i marinai
<span class="pagenum" id="Page_263">[263]</span>
inglesi. Quei soccorsi giungevano a tempo, poichè
quei disgraziati erano già alle prese colla fame.
</p>

<p class="ast"><sub>*</sub><sup>*</sup><sub>*</sub></p>

<p>
Due giorni dopo l’<i>Hudson</i>, che aveva terminata la campagna
di pesca e che aveva completato il suo carico
d’olio di balena e di elefanti marini, filava a tutto vapore
verso il nord, portando con sè gli avanzi della spedizione
anglo-americana.
</p>

<p>
Il 16 aprile gettava l’ancora a Norfolk, all’imboccatura
del profondo golfo di Chesapeak ed il giorno seguente
Wilkye, Bisby, Peruschi, Blunt, Linderman ed i
marinai inglesi s’imbarcavano su di un battello costiero
e scendevano a Baltimòra.
</p>

<p>
Il loro ritorno fu un avvenimento. I membri della
Società geografica e le Autorità, già avvertite telegraficamente,
li attendevano sul <i>quai</i> e li condussero trionfalmente
alla sede sociale, dove era stato allestito un
banchetto per solennizzare la scoperta del polo Australe.
</p>

<p>
Wilkye dovette narrare a sazietà le avventure, le fatiche,
i patimenti sofferti in quelle lontane regioni delle
nevi e dei ghiacci; Bisby invece si accontentò di mangiare
a crepapelle per sei ore continue, sperando di fare
ancora una discreta figura fra i membri della Società
degli uomini grassi di Chicago.
</p>

<p>
Il Governo dell’Unione Americana, orgoglioso per la
grande scoperta, non dimenticò gli eroi della spedizione
polare, e decretava a Wilkye ed ai suoi audaci compagni,
onori, ed una lauta pensione annua.
</p>

<p>
<span class="pagenum" id="Page_264">[264]</span>
</p>

<p>
Wilkye, che al par di tutti gli esploratori polari, sembra
invaso dalla nostalgia dei ghiacci, sta ora maturando
una grande spedizione nei mari Artici per tentare anche
la scoperta del polo boreale. Vi riuscirà? Lo sapremo
forse un giorno.
</p>

<p>
Linderman, che è stato ricoverato in una casa di salute,
è più pazzo che mai. Il disgraziato sembra perseguitato
da una fissazione, da un odio profondo contro
il suo generoso rivale che lo ha salvato da una catastrofe
completa. Violenti furori lo assalgono sempre, specialmente
quando Peruschi, Blunt o qualcuno dei suoi
marinai vanno a visitarlo. Guarirà?... I medici ne dubitano
fortemente.
</p>

<p>
In quanto a Bisby ha venduto i suoi magazzini e non
fa più parte della Società degli Uomini grassi. Gl’ingrati
lo hanno espulso perchè... era troppo magro!... L’ottimo
ed allegro negoziante si è consolato però: ha piantato
stabile dimora nelle sale della Società geografica, e fra i
due pranzi e le tre colazioni giornaliere che si divora
coscienziosamente, discute come un arrabbiato e con
lena inesauribile sulle grandi questioni polari.
</p>

<p>
Il degno uomo si crede uno scienziato, un geografo
di prim’ordine, e a chi ribatte i suoi argomenti risponde
subito enfaticamente:
</p>

<p>
— Cosa volete saperne voi?... Tacete! Non siete stato
al polo come ci sono stato io!...
</p>

<div class="chapter">
<p>
<span class="pagenum" id="Page_265">[265]</span>
</p>

<figure><a id="fill-265"></a>
  <img src="images/ill-265.jpg" alt="&nbsp;">
</figure>

</div>

<hr class="silver">

<p class="break-before">
<span class="pagenum" id="Page_267">[267]</span>
</p>

<figure><a id="fill-267"></a>
  <img src="images/ill-267.jpg" alt="&nbsp;">
</figure>

<div class="somm">
<p>
<span class="pagenum" id="Page_268">[268]</span>
</p>

<h2><a id="indice" href="#indfront">
INDICE</a></h2>

<table class="indice">
 <tr>
  <td class="cap">CAPITOLO</td>   <td>&#160;</td>   <td>&#160;</td>
 </tr>
 <tr>
  <td class="cap">I.</td> <td>— Il naufragio dell’Eira</td> <td class="pag"><a href="#cap1"><i>Pag.</i> 1</a></td>
 </tr>
 <tr>
  <td class="cap">II.</td> <td>— Un uomo che va al polo per ingrassare</td> <td class="pag"><a href="#cap2">12</a></td>
 </tr>
 <tr>
  <td class="cap">III.</td> <td>— A bordo della <i>Stella Polare</i></td> <td class="pag"><a href="#cap3">23</a></td>
 </tr>
 <tr>
  <td class="cap">IV.</td> <td>— Dalle Bermude alle Falkland</td> <td class="pag"><a href="#cap4">32</a></td>
 </tr>
 <tr>
  <td class="cap">V.</td> <td>— Le coste della Patagonia</td> <td class="pag"><a href="#cap5">41</a></td>
 </tr>
 <tr>
  <td class="cap">VI.</td> <td>— I furori del capo Horn</td> <td class="pag"><a href="#cap6">51</a></td>
 </tr>
 <tr>
  <td class="cap">VII.</td> <td>— Una balena speronata</td> <td class="pag"><a href="#cap7">60</a></td>
 </tr>
 <tr>
  <td class="cap">VIII.</td> <td>— L’assalto dell’albatros</td> <td class="pag"><a href="#cap8">69</a></td>
 </tr>
 <tr>
  <td class="cap">IX.</td> <td>— I banchi di kelp</td> <td class="pag"><a href="#cap9">78</a></td>
 </tr>
 <tr>
  <td class="cap">X.</td> <td>— L’assalto dei ghiacci</td> <td class="pag"><a href="#cap10">87</a></td>
 </tr>
 <tr>
  <td class="cap">XI.</td> <td>— Sull’oceano Antartico</td> <td class="pag"><a href="#cap11">97</a></td>
 </tr>
 <tr>
  <td class="cap">XII.</td> <td>— Il continente Australe</td> <td class="pag"><a href="#cap12">107</a></td>
 </tr>
 <tr>
  <td class="cap">XIII.</td> <td>— La Terra di Palmer</td> <td class="pag"><a href="#cap13">117</a></td>
 </tr>
 <tr>
  <td class="cap">XIV.</td> <td>— La separazione</td> <td class="pag"><a href="#cap14">124</a></td>
 </tr>
 <tr>
  <td class="cap">XV.</td> <td>— La spedizione polare</td> <td class="pag"><a href="#cap15">138</a></td>
 </tr>
 <tr>
  <td class="cap">XVI.</td> <td>— La partenza pel polo</td> <td class="pag"><a href="#cap16">147</a></td>
 </tr>
 <tr>
  <td class="cap">XVII.</td> <td>— Il deserto di neve</td> <td class="pag"><a href="#cap17">157</a></td>
 </tr>
 <tr>
  <td class="cap">XVIII.</td> <td>— Lo sgelamento</td> <td class="pag"><a href="#cap18">167</a></td>
 </tr>
 <tr>
  <td class="cap">XIX.</td> <td>— L’ultima goccia di petrolio</td> <td class="pag"><a href="#cap19">176</a></td>
 </tr>
 <tr>
  <td class="cap">XX.</td> <td>— I biciclettisti</td> <td class="pag"><a href="#cap20">185</a></td>
 </tr>
 <tr>
  <td class="cap">XXI.</td> <td>— Le pressioni dei campi di ghiaccio</td> <td class="pag"><a href="#cap21">196</a></td>
 </tr>
 <tr>
  <td class="cap">XXII.</td> <td>— Il polo Antartico</td> <td class="pag"><a href="#cap22">206</a></td>
 </tr>
 <tr>
  <td class="cap">XXIII.</td> <td>— Il ritorno alla costa</td> <td class="pag"><a href="#cap23">214</a></td>
 </tr>
 <tr>
  <td class="cap">XXIV.</td> <td>— I primi freddi invernali</td> <td class="pag"><a href="#cap24">225</a></td>
 </tr>
 <tr>
  <td class="cap">XXV.</td> <td>— Le vittime del polo</td> <td class="pag"><a href="#cap25">234</a></td>
 </tr>
 <tr>
  <td class="cap">XXVI.</td> <td>— La catastrofe della <i>Stella Polare</i></td> <td class="pag"><a href="#cap26">244</a></td>
 </tr>
 <tr>
  <td class="cap">XXVII.</td> <td>— Il ritorno</td> <td class="pag"><a href="#cap27">259</a></td>
 </tr>
</table>

<hr>
</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&#160;&#160;</span>La spedizione della <i>Jannette</i> era stata organizzata dal proprietario
del giornale il <i>New-York Herald</i> nel 1880 e doveva cercare un
passaggio libero fra lo stretto di Davis e quello di Behering. Affondata
al nord della Siberia, soli pochi uomini poterono raggiungere la
costa e anche di questi, alcuni morirono di fame nel delta della Lena.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p>
Copertina creata dal trascrittore e posta nel pubblico dominio.
</p>
</div>

</body>
</html>

